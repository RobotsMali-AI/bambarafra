Waati nataw n'a miiriya gɛlɛnw
An taara san 2045 kɔnɔ.
N i y'a ban san duuru ye sanfɛ, kabakuru belebeleba dɔ ye bagabaga boloda k a bɛ dugukolo mugumugu.
Jama ye telewiziyɔn dayele ka kunnafoli yɛlɛn in fɔtɔ lamɛn.
Hadamadenw fɛnɛ tɛna sɔn k u yɛrɛ to nin koɲi bolo n'o ye kabakuru belebeleba in benni ye dugukolo sanfɛ k'a mugumugu. An bɛɛ bɛ na pankuru teliman bayirikaw dilan ka taa kabakolo pilanɛti Marisi la.
O ye kalo caman ta sanni an ka se ka taa yen.
Taama in ma kɛ i ko an tun y'a labɛn cogo min na, an ni pankuru belebelebaw ye ɲɔgɔn kunbɛn i n'a fɔ pilanɛti wɛɛrɛ sigibagaw taw.
Anw sera sanfɛ, lɛrɛ tan ni kɔnɔntɔn taama kɔfɛ.
Anw selen pilanɛti Marisi la, anw tun bolo k'anw kelen don.
Anw jigintɔ ka bɔ pankuru telima in kɔnɔ, an y'a ye ka fɛn wɛɛrɛw delila ka sigi yan an tun tɛ minnu dɔn.
Anw bɛ dabali baana dantanfɛn ninnu na. U kunkolo ka bon o ye bonyan dan ye wa u ka jan kosɛbɛ.
Siran fɛ anw seginna ka don an ka pankuru telima in kɔnɔ, sann'a ka se ka kumaɲɔgɔnya tɛmɛ an n'u ce.
An y'an ganniya ta ka taa pilanɛti Jipitɛri sanfɛ an ye dugukolo bulalama cɛɲumanba in pɛrɛntɔ ye fo yɔrɔ jan, ka sababu kɛ n'anw ka mobili n'anw ka izinibaw sisi ye, n'ga a buruburu fosi ye anw sɔrɔ.
Lɛrɛ tan ni saba taama kɔfɛ, anw sera pilanɛti Jipitɛri la, anw tun bɛ na san caman ɲɛnamaya kɛ pilanɛti kura min na.
An tora ka kumaɲɔgɔnya ni ɲɔgɔndɛmɛ tɛmɛ an ni ɲɔgɔn cɛ walasa an sigicogo bɛ ɲɛ yen, an bɛ tun ye dannifɛnw kisɛw ta an bolo walasa k'an halala jiridenw ni nakɔfɛnw sɛnɛ, an tun yen balofɛnw caman t'an bolo ani nbalan , sunɔgɔ bɛ kɛ minnu kan.
Tile bɔlen anw ye baara daminɛ, musow ye sɛnɛ daminɛ ani cɛw ye sojɔ minenw ɲini.
A tun ka gɛlɛn ka pilanɛti falen, sigibaga caman hakili yelemanan sabu hadamadenw tun ye dugukolo bɛ tiɲɛ.
U y'a ganniya siri ko ni pilaneti kura in na , fili tɛmɛnɛnw ɲɔgɔn wɛrɛw tɛ n'u sɔrɔ an'u tun b'u janto kosɛbɛ sigida kura in kana tiɲɛ n'u ka waleya cɛjugu ye.
Ka Farafinna kanw kalan Ɛntɛrinɛti kan.
Farafinna kanw kalanni man kan ka dan kalansow ni gaw kɔrɔ, u ka kan ka kogow sɔgɔ, ka jamanaw dancɛw tigɛ walasa bɛɛ ka se k'u kalan Ɛntɛrinɛti kan k'i to i sigiyɔrɔ la diɲɛ fan bɛɛ.
O de kama, Farafinna kanw ka ɲɛtaa poroze, n'o ye africantongues ye, o ye wale bila sen kan Ɛntɛrinɛti kan, wale min b'a to bɛɛ bɛ se ka nin kan ninnu kalan k'i to i sigiyɔrɔ la ka sɔrɔ i mago ma jɔ karamɔgɔ k'u sɛbɛncogo n'u kalancogo fɔ i ye, bawo, i bɛ se k'o bɛɛ k'i yɛrɛ ye. Nin kan ninnu kalanni nafa ka bon bawo, u fana jɔyɔrɔba de bɛ diɲɛ kelenya ni diɲɛ dɔnko ni sekow dorogoli la ɲɔgɔn na.
N'i bɛ se ka Angilɛkan walima/ani tubabukan fɔ k'u sɛbɛn dɔrɔn, i niyɔrɔ bɛ nin kɛnɛ in kan, bawo, daɲɛw, kanɲɛw ani kumasenw sɛbɛnnen bɛ Farafinna kanw na, k'u bayɛlɛma Angilɛkan ni Tubabukan na.
Wa, i bɛ se fana k'u fɔcogo lamɛn n'i ye « play » digi africantongues kan.
N'i bɛ fɛ ka Farafinna kanw kalan, yan digi walima i ka tugu @fasokan walasa ka Bamanankan kalan Mali la, Josephine Lukom ka Lugandakan kalan n'o ye Uganda kan dɔ ye ani @kafic walasa ka Twikan kalan, n'o ye Gana kan dɔ ye.
Poroze in bɛ ka labɛn alisa walasa kan ninnu kalanbaaw bɛ se ka nimisiwasa sɔrɔ don nataw la u ka kalan na.
Mɔgɔ o mɔgɔ fana b'a fakan fɔ k'a sɛbɛn, i weelelen bɛ nin baara in na, i k'i sen don a la, k'i ka kan layiriwa, k'a sinsin, a ka lakodɔn jama fɛ diɲɛ fan bɛɛ.
A ye fara an kan, an k'an seko kɛ an ka kanw ye k'u layiriwa.
O kama, aw ye aw tugu yan: @africantongues, @socialistr @kofic, @Fasokan walasa ka ko tɔw ɲɛdɔn.
Sanba dɔ ni fiɲɛba dɔ ye Masinakaw si u ɲɛ na karidon sufɛ
Nin ye Macina pɔri ja ye yanni Sanjiba in ka kɛ.
Ja in tara C. Hugues fɛ, ja in bɛ licence Créative Commons ka sariyaw kɔnɔ.
A bɛ se ka C. Hugues ka ja tɔw lajɛ yan flickr kan.
Karidon sufɛ, zuluyɛnkalo tile 27 san 2010, Masinakaw ma sunɔgɔ ka ɲɛ k’a sababu kɛ sanba dɔ ni fiɲɛba dɔ ye.
Masina ye Mali marabolo ye min ni Segu cɛ ye kilomɛtɛrɛ 105 ye, ani Bamakɔ cɛ ye kilomɛtɛrɛ 345 ye.
Kunnafoni minɛna Batɔma na, kow kɛra o min ɲɛ na Masina yen. O kɔfɛ, seere caman ɲininkalen telefɔni na, olu bɛɛ y’a sɛmɛntiya ko :
« Karidon su, zuluyekalo tile 27 san 2010, a kɛra Masinaka caman ɲɛna ko an bɛ ka taa diɲɛwili ye k’a sababu kɛ samba dɔ ni fiɲɛba dɔ ye min taara ni fɛn caman ye.
Du kuturuw tɔliw wilila, jiribaw giliw bɔnna, sow benna, jila kurun cilen yera fɔ yɔrɔjan fiɲɛ, fɛn girinman caman bɔra u nɔna fiɲɛ in bonya kojugu fɛ.
Masina ye malo sɛnɛyɔrɔba ye.
Kamalennin fila minnu si bɛ se san 17 ani san 27 ɲɔgɔnna ma, n’olu tun bɛ k’u ka duw ka maloforow kɔlɔsi, fiɲɛ taara n’olu ye fɔ yɔrɔjan.
U yera, nka u banana ».
TULON WA SƐBƐ: JAMAJƐ HAKILI BƐƐ YE MIN MARA.
Sodɔn, Jiridɔn, yɛrɛdɔn de ɲɔgɔn tɛ.
(ntalen).
Wurubɛtɛ wurubɛtɛ Sulalu ba sara Tulon wa sɛbɛ Mankalanin fila ye ka jalabakɔrɔ bunte Tulon wa sɛbɛ.
Nin kɔmɔ dɔnkili in b'a jira ko hakilila minnu bɛ hadamadenw na sogobɔ kan o hakililaw cɛ ka jan ɲɔgɔn na.
O ye tiɲɛ ye dɛrɛ sabu bamananduguw la sogo dɔw bɛ yen olu jatelen b'a tulonfɛnw fɛ (u dabɔlen don ɲɛnajɛ kama), dɔw bɛ yen olu ye jow ta ye i n'a fɔ Ntomo, Kɔmɔ, Nama, Kɔnɔ, Ciwara ani Kɔrɛ.
(A ka kan ka faamu ko olu tununna sisan).
Fɔlɔ minnu kofɔra olu koɲɛw bɛ denmisɛn jɛkuluw bolo walima tɔnw, ɲɛnajɛ minnu bɛ kɛ u tɔgɔ la olu bɛ kɛ fɛrɛ la, ka sɔrɔ filanan ninnu bɛ kɛ cɛbakɔrɔw de bolo, u bɔliw bɛ kɛ dasirituw la, mɔgɔw ɲɛna minnu birilen dow la. U dabɔkun ye ka bonɲɛmasegin kɛ ka ɲɛsin jow ma, o baaraw bɛ kɛ bolisɔn de kosɔn walima fɛn wɛrɛw sɔnni se bɛ minnu ye.
Sogobɔ ye tulon ye min labɛnnen don denmisɛnw fɛ walasa k'u yɛrɛ ɲɛnajɛ samiyɛbaara gɛlɛnw kɔfɛ, birili yɛrɛ kun ye ka yɛlɛma don birilenw kɛcogo ani u yecogo la dugu kɔnɔ.
O la sa a bɛ se ka fɔ ko sogobɔ ani birili kɔ bɔlen don ɲɔgɔn na yɔrɔ caman na.
A fɔlɔ o y'u cogoya yɛrɛ ye: bato hakilila tɛ sogobɔ la, birili dun ye batoli ye; o tɛmɛnen kɔ, sogobɔ ye kɛnɛkanfɛn ye a bɛ kɛ bɛɛ ɲɛ na (denmisɛnw, cɛw ani musow) ka sɔrɔ birili bɛ kɛ cɛw dama ɲɛ na.
Tɔnɲɛnajɛ bɛ kɛ dugu kɔnɔ ka sɔrɔ birili bɛ kɛ tu la.
Danfara min bɛ jamako fila ninnu ni ɲɔgɔn cɛ bɛ na ni ɲɔgɔnsɔsɔ caman ye.
Pajari (1962: 17-18) hakilila ye k'a fɔ ko sogobɔ kɔnɔ i bɛ bolisɔndiinɛw wale dɔw sɔrɔ minnu ɲagaminnen don mɔgɔw ka don o don walew la.
Ale kɔni ma fosi ye sogobɔ la fo tɛmɛnsira ka bɔ jɛ la min kɔnɔna na fanga tun ye cɛkɔrɔbaw ta ye ka taa jɛ la min kɔnɔna na fanga ye bɛɛ jɛ ye, o dun ye baara ye min bɛ se ka na ni diinɛ kɔrɔw kɔnɔkow nagasili n'u wayawayali ye.
Pasikali Enperato (1980: 47-48) hakilila ye ko sogokun minnu bɛ ta bi k'o don ɲɛnajɛ kɔnɔna na, lawale la o sogokun kelenw de tun bɛ kɛ ka birili walew kɛ, o la sa diinɛ halalaya min tun b'u la o tununna.
Jɛtɛrɛlɛn (1957: 136) ka nɔbila do bɛ yen Maninkaw miiri diɲɛdacogo kan. Mɔgɔ kofɔlen in bɛ sogobɔ de kofɔ Segu.
Ale fɛ sogokun ninnu bɛ diɲɛdacogo kow de kofɔ.
Arinolidi (1995: 21) kɔni bɛ sogobɔ filɛ ɲɛnajɛ walima tulon ye.
Ale fɛ: « Sogobɔ bɛ kɛ cogo minnu na Segu duguw kɔnɔ o cogow ma yɛlɛma si kɛ kabini u juminɛw na ka na bila sisan na wa sira fana ma jira duguw sogobɔcogow ni ɲɔgɔn cɛ.
U dalen tɛ a la fana ko denmisɛnniw ka sogoɲɛnajɛw ye cɛkɔrɔbaw ka biriliw sogokunjira lajɛw bayɛlɛmanen ye.
O bɛɛ kɔfɛ sɔn kɛlen don min ma o kɔni ye min ye sogokun dɔw bɛ ye, u bɛ sɔrɔ yɔrɔ bɛɛ sogobɔ la.
K'a ye ko ɲɛnajɛ kelen kɔnɔ diinɛ kɔrɔw ka kodogotaw ani don o don walew ka kobangetaw bɛɛ bɛ ɲɔgɔn sɔrɔ kɛnɛ kelen kan o tɛ bɛn kɔrɔlen nagasili ma, a tɛ bɛn fana sɔsɔli ma kokɔrɔw ni kokuraw cɛ.
Denmisɛnw ka sogotulonw ani mɔgɔkɔrɔbaw ka birilirilajɛw jɛra ka sigi kabini ka kɔn farajɛ donni ma yan ».
Sira minnu bɛ bamananna jow ni sogobɔ cɛ.
Ɲinini caman kɛra bamananna jow kan.
Maki Nokiton (2001: 172-173) ka nɔbila dɔ bɛ yen min bɛ tali kɛ sɛbɛnni minnu kɛra jow kan. A bɛ bɔjo minnu jira kɔrɔ kunda ka bɔ fɔlɔw la ka na labanw na: Fa Anri (1910), Mɔntɛli (1924); Tokisiye (1927); Paaki (1954); Jɛtɛrɛlɛn ani Sise (1972); Zahan (1960-1970); Maki Nokiton (1979); Enperato (1983) ani Kɔnɛ (2001).
Mɔgɔw ka hakililaw tɛ kelen ye jow tɔgɔ, u hakɛ ani u ka fisamantiya kan.
O n'a ta bɛɛ jo minnu bɛ sɔrɔ yɔrɔ caman olu ye Ntomo, Kɔmɔ, Nama, Kɔnɔ, Kɔrɛ, Ciwara, Jara ani Maɲan.
Dominiki Zahan ka gafe min bɛ yen n'a bɛ wele ko « Bamanan jow: Ntomo-Kɔrɛ » (1960) a b'o kɔnɔ ko jo ninnu ye wɔɔrɔ ye: Ntomo, Kɔmɔ, Nama, Kɔnɔ, Ciwara ani Kɔrɛ.
Anw y'a sugandi ka baara kɛ ni o gafe in ye k'a sabu kɛ kunnafoni minnu b'a kɔnɔ olu caya n'u saniya kama ani fana, a mana kɛ cogo o cogo jo minnu bɛ tila k'u yɛrɛ sɔrɔ sogobɔ la: u kunw, u ka dɔnkiliw walima u ka dɔnsenw kɔnɔ.
Zahan yɛrɛ kɔni fɛ jo wɔɔrɔ minnu bɛ bɛn hadamadenya kurukun kunbabaw ma, min bɛ wele ko "wale".
O la sa Ntomo fɔlen don k'o bɛn senkuru ma, Kɔmɔ o bɛnnen don kunberekuru ma ka sɔrɔ ka Nama bɛn tɔgɔ ma.
Kɔnɔ bɛ bɛn nɔnkɔnkuru ma, Ciwara bɛ bɛn kamankun ma ka sɔrɔ ka Kɔrɛ bɛn kuwaɲɛkuru ma.
Jo wɔɔrɔ minnu bɛ jɛkulu kelen dilan i n'a fɔ hadamaden farikolo bɛ cogo min na, jɛkulu kelen min ni tugudaw b'a la.
Nin tɛmɛnnen kɔ Zahan bɛ tila ka sangani kɛ jow ni hadamaden ka fɛnkɔlɔsicogow cɛ n'an b'a fɔ o ma ko "sira".
Ntomo bɛ sanga siradɔn ma, Kɔmɔ ye mɔmɔni ye, o tuma Nama ta ye kasamɛn ye.
Kɔnɔ ta ye nɛnɛni ye, Ciwara ta ye mɛnni ye, o tuma Kɔrɛ ta ye yeli ye.
O bɛɛ tɛmɛnen kɔ jo wɔɔrɔ ninnu kele kelen bɛɛ bɛ hadamaden farikolo yɔrɔ dɔ de taamasiyɛn.
Nin sangaɲɔgɔnma ninnu bɛ wele ko "baara".
O la Ntomo bɛ bɛn sensabara ani senkala ma, Kɔmɔ bɛ tali kɛ da kan, kumakɛlanw, dusukun, fogofogow ani disi ni jagi la, Nama bɛ tali kɛ woro ni cɛya la.
Kɔnɔ bɛ bɛn tulo ni nun ma, Ciwara bɛ bɛn tɛgɛ ni kɔnɔbara ma, o tuma Kɔrɛ bɛ bɛn ɲɛda, kunkolosɛmɛn ani pasaw bɛɛ lajɛlen ma.
Zahan fɛ, fale dɔ de bɛ jo ninnu ni ɲɔgɔn cɛ min b'u kala ɲɔgɔnna k'u kɛ dɔnnitɔnba kelen ye.
O de la yɛrɛdɔn yɛrɛ n'o taamasiyɛn ye Ntomo ye o bɛ dɔnni bange, dɔnni min n'o taamasiyɛn ye Kɔmɔ ye. Dɔnni sɔrɔlen kɔ ɲɔgɔndɛmɛ bɛ na, o taamasiyɛn ye Nama.
Kiimɛni ani mɔgɔbonya olu bɛ bɔ o la, o taamasiyɛn ye Kɔnɔ ye.
Ni taga kɛra ɲɛ fɛ dɔnni bɛ maga diɲɛ wɛrɛ la, o taamasiyɛn ye Ciwara ye. A bɛ tɛmɛ o la ka taa nun turu dalibakɔ la n'o taamasiyɛn ye Kɔrɛ.
O tuma na, siman min bɛ jo ninnu bɛɛ minɛ ni ɲɔgɔn ye k'u kɛ miirijɛkulu kelen ye o ye sira de ye: a bɛ bɔ yɛrɛdɔn na ka taa aladɔn na (Zahan, 1960: 20-32).
Bɛnɲɔgɔnya minnu fɔra olu tɛmɛnen kɔ, a jirala ko jo wɔɔrɔ ninnu kelen kelen bɛɛ n'u taamasiyɛn don min bɛ bɛn bamanan dɔnkili tacogo ma (Zahan, 1960: 35).
O de fana bɛ wale ɲɛfɔ wale min ye ko bamanan ɲɛnajɛ bɛɛ bɛ daminɛ don o don ni kɔmɔdun ye, o min ye Kɔmɔ taamasiyɛn ye; namandun bɛ tugu o la, o min ye Nama taamasiyɛn ye.
Jo tɔn ninnu labɛnni na i b'a sɔrɔ tigi b'a la (ntomotigi, kɔmɔtigi) min ye a kuntigi fɔlɔ ye.
O dɛmɛnen don ni seere kelen ye.
K'o fara ninnu kan murukalatigi bɛ yen, ale ye kantigɛli kɛla ye ani jɔlɔkɔtigi (Zahan, 1960: 43).
Jow labɛncogo ni tɔnw labɛncogo bɛ tali kɛ ɲɔgɔn kun, tɔn kɔnɔ i bɛ tɔntigi sɔrɔ yen ani tɔntigi seere, ani tɔn kɔnɔ mɔgɔ min ɲɛsinnen don batokow ma ani ɲakinnikɛla.
Jo so fɔlɔ tun ye Ntomo ye, o tun ye bilakorow ta ye. A ɲɛsinnen don mɔgɔ ma min ma jɛ dabɔ fɔlɔ, hadamaden min bɛ ɲini ka don jɛ la.
Bamananw fɛ hadamaden b'a ɲini k'a don fɔlɔ mɔgɔ yɛrɛ ye fɛn min ye sanni i ka don jɛ la: hadamaden ɲuman, jogo ɲuman tigi min tɛ kuma.
Ntomo tun bɛ bilakorow kalan ni na.
Zahan fɛ (27-28) Ntomo tun ye so duuru ye: Waraw, Ntoriw, Kɔnɔw, Kamiw ani Wuluw.
Sira bɛ se ka ci nin so ninnu cɛ ani jo duuru tɔ ninnu cɛ.
O la sa waraw ka so o min sirilen dɔnni ni hakilijigin n'a cogoya la, o waraw ka so bɛ bɛn Kɔmɔ ma; ntoriw ka so o min bɛ ɲininkali kɛ hadamaden dakan na o bɛ bɛn Kɔrɛ ma; kɔnɔw ka so o min bɛ tali kɛ hadamaden sokɔnɔ labɛnni na o bɛ Kɔnɔ jira.
Kamiw ka so bɛ ɲininkali kɛ baloko la ani sira minnu bɛ hadamaden ni diɲɛ cɛ, o la ale bɛ bɛn Ciwara ma.
A laban, wuluw ka so, o min bɛ hadamaden bilalen furu ni jɛ cɛ gundo kɔnɔ, o bɛ Nama kofɔ.
Sogokun minnu bɛ Ntomo jira olu biɲɛ b'a ta fila la ka taa bila seegin na.
Tuma dɔw la u ɲɛgɛn ye kolonkisɛ sigisigilen ye ɲɔgɔn kɔfɛ o min ye hadamaden kolojalen taamasiyɛn ye ani kisɛ bilenmanw minnu bɛ mɔni ni ɲɛnamaya jira.
Sogokun minnu ɲɛda ye hadamaden ta ye, ka nun jamanjan tilennen dɔ kɛ o la ani da fitinin dɔ.
U bɛ jate cɛw ye n'u biɲɛ ye saba walima wɔɔrɔ ye, musow don n'u biɲɛ ye naani ye walima seegin ye. Cɛtɛmusotɛw n'u biɲɛ ye fila, duuru walima wolonwula ye.
Sogokun tɛ kuma sanko ka dɔnkili da sabu bamananna ɲama bɛ kuma na: o fana de bɛ da dɔgɔyali ɲɛfɔ.
Nun boɲɛkun kɔrɔ ye nafa min bɛ hadamadenw n'u fɛnw na o sumusumuni n'o dɔnni ani fɛɛrɛ ninnu sɔrɔ ka kuma olu fɛ (Zahan, 1960: 76-87).
Bamananw fɛ 3 ye cɛ bɛrɛ ye; 4 o ye muso ta ye.
U mumɛ wolonwula o ye taamasiyɛn ye furu kɔnɔ.
Danaya min b'a jira ko ja bɛ hadamaden bɛɛ la, o bɛ jateden 6 ani 8 ɲɛfɔ: 6 ye cɛ n'a ja ye; 8 ye muso n'a ja ye.
Ntomodɔn tun bɛ daminɛ Ntomobuguyɔrɔ da la, kaara koorilen fɛrɛ la dugu kɔnɔ.
Bilakorow bɛ don kelen kelen yɔrɔ in kɔnɔ ni sɛ ni woroden saba ye.
N'u bɛɛ birila tuma min na dɔn bɛ daminɛ.
Cɛmisɛnw ni npogotigininw bɛɛ b'o la.
U bɛ tugu ntomokun tigi kɔ, busa b'u bolo, bilakorow bɛ tɛmɛ sira bɛɛ fɛ, u bɛ dɔnkili da ka dɔn kɛ ntomodun na.
Bamananw ka jo wɔɔrɔ ninnu na Kɔmɔ de barikalen don a bɛɛ ye ani fana mɔgɔw bɛ siran a ɲɛ.
Ale tun bɛ mɔgɔw kalan fɛn min na o bɛ tali kɛ dɔnni yɛrɛ dɔnniya la ani sira minnu bɛ dɔnni ni hadamaden cɛ.
Kɔmɔ jɛlen bɛ hadamaden fan minnu bɛ mankan bɔ. O kosɔn, a dalen bɛ kuma kɔrɔ, kuma baarakɛcogow ani a labɛncogo (Zahan, 1960: 31).
O bɛɛ kɔfɛ, kumadɔnni man kan ka to kuma ka labila.
Nin hakilina fana de b'a to dɔnkili min b'a ɲini mɔgɔw fɛ u kana kule u yɛrɛkun kan tuma bɛɛ diɲɛ kɔnɔgankow la bɛ da:
Jɔnnin kunnandi i makun Don bɛɛ dugujɛcogo tɛ kelen ye.
Jo sabanan ye Nama ye: ale bɛ mɔgɔw kalan kafoli dɔw sinsinyɔrɔw la, kafoli minnu ɲɛsinnen bɛ cɔyi hadamaden ma i n'a fɔ ni ni farikolo, furu, ɲuman ni juguman ka yɛlɛyɛlɛmani.
Ale tun ɲɔgɔn tɛ jow la siradali la cɛya ni musoya cɛ (Zahan, 1960: 31).
Kuruba dɔ bɛ Namasogokun kuncɛ cɛman tulo fila ni ɲɔgɔn cɛ.
O kuruba in bɛ sɔrɔ fana Kɔmɔkun sanfɛ, ale de bɛ jow dulon ɲɔgɔn na.
Namadɔn ka suman.
A bɛ daaba ka hakiligirinya n'a ka kodɔnbaliya taamasiyɛn.
Suruku lasali nin cogo in na o bɛ Nama dulon Kɔrɛ la, kɔrɛsurukuw ka sira fɛ olu minnu bɛ daaba naloma jɔyɔrɔ jira.
Nka nin bɛɛ kɔfɛ « suruku ka nugumaya, a ka kasatakojugu, a dagelekew barikaya, a ka sunɔgɔbaliya min y'a' ka su kɛlɛli taamasiyɛn ye, a ka filɛli dɔnni, nin bɛɛ b'ale kɛ hadamaden ka dɔnniya jiralan ɲɛnɛma ye.
Jow kɔnɔ waati bɛɛ suruku bɛ dɔnniya, kodɔn ani basigi taamasiyɛn ». (Zahan, 1960: 189,186).
I n'a fɔ kɔmɔdɔn, namadɔn fana daminɛ dama ka kan cɛ ni muso bɛɛ ye.
A tun bɛ kɛ dugu fɛrɛ la su daminɛ na.
Ni su tun sera a tilancɛ la, minnu ma biri olu tun bɛ kɛnɛ bila.
O tuma na sa jafaadenw tun bɛ yaala dugu fan bɛɛ ka subaw ka siriw tigɛ.
Kɔnɔ tun ye jɔyɔrɔ naaninan ye birili kɔnɔna na.
Ale bɛ mɔgɔw kalan hadamaden siya la, filaninya ni ni farikolo cɛ.
Ale tun ye sariyatigɛ jo ye ani hadamaden ka jogoɲumanya (Zahan, 1960: 31).
Ciwara bɛ jate hadamadenya nɔnɔn ye, nɔnɔn min bɛ sɔrɔ ni hadamaden ka bololabaara bɛɛ ani a bɛ fɛn o fɛn kɛ walasa ka balo naati ɲagamin ɲɔgɔnw na k'o bisi.
Dominiki Zahan y'a jira ko Ciwara ka bɔli tun bɛ kɛ tilefɛ ani fana a tun bɛ kalan min kɛ mɔgɔw kunna, o fanba tun ɲɛsinnen bɛ sɛnɛ ma.
Bamanan jow bɛɛ cɛ la, Ciwara dama de tun dayɛlɛlen don musow ye (Zahan, 1960: 31).
Ciwara sogokun fila bɛ tali kɛ tile ni dugukolo la, o bɛ jira ni mankalanin fila ye: Dajɛ o bɛ tile jira, o tuma minan o bɛ dugukolo jira.
Ciwara dɔnkili dɔ bɛ yen, o bɛ dajɛ kofɔ (Zahan, 1980: 151, Kunnafoni 181 ma):
Sogow nalen ye ko dajɛ sara Sogo tɛ dajɛ bɔ saramaya la Dajɛ sarama o Sogo makari bɛ.
Bɛn kɛlen don ka dajɛ mankutu ni cɛya ye ka sɔrɔ ka minan mankutu ni musoya ye.
Nin de y'a to wololi bɛ taamasiyɛn ni Ciwaraw ye.
Ciwara ɲɛnajɛw tun bɛ daminɛ ni birili ye sɔgɔma ciwarabulon kɔnɔ.
Biriliden kelen o kelen bɛɛ tun bɛ na ciwaratigi ma ni sɛ fila ani woro bilen fila ye.
Ciwaradɔn yɛrɛyɛrɛ tun bɛ kɛ torosunba dɔ kɔrɔ dugu kɔnɔ wula fɛ.
A dɔnsenw bɛ mankalanin taamacogo jira, sen ka teli, ɲɛ wusulen don yɔrɔjan na ani ka to k'i pan-pan ka lajɛli kɛ ni ko jugu tɛ na.
Jo tɔw bɛɛ ka baara bɛ dafa Kɔrɛ la.
Ale tun bɛ mɔgɔw kalan min na o tun bɛ tali kɛ hakilikow la, ka hadamaden yɔrɔjanya ka bɔ fɛn tɔw ma ka ɲɛsin hakili dama de ma ani ka hadamaden surunya Ala la.
A bɛ mɔgɔw kalan gundo minnu na, olu nafabonya kosɔn ani u bɛ tali kɛ diinɛ na cogoya min na, o bɛ Kɔrɛ kɛ dɔnniɲiniso laban ye.
Sira dɔ fɛ Kɔrɛ tun bɛ jate saya ye o min bɛ bɛn ɲɛnamaya laban ma, nka sira wɛrɛ fɛ a tun bɛ bɛn ɲɛnamaya ma o min bɛ saya gun k'i sigi ka ni dɛmɛ a ka ɲinini na (Zahan, 1960: 32).
Joko siratigɛ la sow bɛ Kɔrɛ yɛrɛ la i n'a fɔ Ntomo.
O so tun ye wolonwula ye; sogokun tun bɛ naani na.
So fɔlɔ tun ye Jaraw ye.
Sogokun fila tun bɛ olu fɛ minnu bɛ cɛya ani musoya taamasiyɛn.
O kɔfɛ Kɔrɛdugaw tun bɛ yen, o kɔrɛsow bɛɛ la barikama ye.
Wale saba tun bɛ kɔrɛdugaw ni mɔgɔ tɔw bɔ ɲɔgɔn na kɔrɛɲɛnajɛ waatiw fɛ.
A fɔlɔ, u tun bɛ yɛlɛko don u ka wale bɛɛ la, o ni dajuguya.
O tɛmɛnen kɔ u tun bɛ musow ladege olu ka finidoncogo la, o la u tun bɛ masiri ladege, sin ani kundigicogo lankolow kɛ.
A laban o tun ye nugumanw ye i n'a fɔ mɔgɔ minnu tɛ fa ani fana u tun bɛ fɛn bɛɛ dun.
Kɔrɛdugaw ka minɛnw tun ye: kɔrɛdugaso, o tun ye sokunkolo donnen ye jiri la, yɛlɛn tun bɛ k'o kan i n'a fɔ bagan halala; filen tun bɛ kɛ kɔcɔkɔcɔlan ye; kannakɔnɔw olu tun bɛ dilan ni jirikolo bilenmanw ye (olu tun bɛ kodɔn taamasiyɛn) ani jirikolo jɛmanw (olu tun bɛ hakilidiya taamasiyɛn).
Surukukunw tun bɛ ɲɛgɛn fila jira minnu tun b'u surunya Kɔmɔ na: ten belebele ani kuruba min bɛ kun cɛmancɛ la.
Surukuw ka baara tun ye ka kɔrɛtu kɔlɔsi ani gundo la tɔnsigiw. U tun bɛ kolasɛrɛlaw ani naafigiw gɛn ka taa yɔrɔ jan.
Ɲɛnajɛw fɛ, u tun bɛ yɛlɛkow kɛ, ka boliboli ka taa yɔrɔw la ani ka mɔgɔw siran.
Sulaw ni togorokow ka kow tun bɛ tali kɛ ɲɔgɔn na: baara jɔnjɔn ani jɔyɔrɔ payipayi tun t'u la ɲɛnajɛ labɛnni kɔnɔ (Zahan, 1960: 142-207).
Kɔrɛdugaw jɔyɔrɔ tun ka bon Kɔrɛ ka birilitɔn kɔnɔ.
U ka bɔliw tun ye san ni san ye ka sin kɔrɛdugaso ma.
Sɔnniw kɔfɛ, u tun bɛ dabalibankow kɛ i n'a fɔ ka dumuni kɛ k'a to ta kan.
Dabalibanko ninnu tun bɛ dabila ni kuntigi yɛlɛnna a ka jiriso kan ka taa. O talen kɔ dɔrɔn dɔn tun bɛ daminɛ.
O fana tun ye malobaliya wale dan ye ani panni.
Zahan ka jo wɔɔrɔ ninnu kofɔlen kɔ, ɲininikɛla wɛrɛw i n'a fɔ Jɛsiɲɛri, Koleyini ani Kɔnɛ bɛ Maɲan kofɔ ka fara bamananjow kan (Maki Nokiton, 2001: 173).
Kirango kɔnɔ, Maɲan bɛ jate sogokun gundotaw fɛ; cɛkɔrɔbaw de ta don.
San wolonwula o san wolonwula a bɛ jira sogobɔ senfɛ a ni boli dɔ bɛ ɲɔgɔn fɛ.
A b'i dɔn dibi la sabu a man kan ka ye.
A bɛ waati min kɛ fɛrɛ kɔnɔ, mɔgɔw b'o kɛ daden na.
Dɔnkili min bɛ da Maɲan na o b'a jira ko Maɲan bɔra Ala yɛrɛ de yɔrɔ ani fana ko bɛɛ ka bonya bɛ Maɲan ma Kirango kɔnɔ:
Ala y'a da Maa m'a da Dɔw y'u bololanafolo don sokɛ la Dɔw y'u ta don jɔnkɛ la Anw y'a ta don Maɲan na.
Mankala y'a da Maa m a da Nalen ye Jinɛ nalen ye I ye sitaanɛ y'a kɔrɔ.
Mɔgɔ si ka hadamadenya tun tɛ sabati fo a tun ka sɔrɔ i ye jo ninnu ka kalan bɛɛ faamu.
Nin dɔnkili in b'o de fɔ:
Biɲɛnin kelen bɛ maa bɔ don na Biɲɛnin kelen tɛ maa kɛ soma ye.
Fɛn minnu tora sogokunw, dɔnsenw ani hakili ka maa jirataw la.
Bamananna jow tununna silamaya ni tubabumɔridiinɛ donni bamanan duguw kɔnɔ.
O n'a ta bɛɛ i bɛ bɔ u nɔw kan sisan sogobɔw senfɛ.
Ntomo, Ciwara, Kɔnɔ ani Kɔrɛ bɛ ye u sogokunw fɛ.
Ɲinɛn ma kɛ Kɔmɔ ni Nama kɔ sabu fɔli minnu bɛ kɛ u tɔgɔla olu bɛɛ bɛ ɲɛnajɛ kɔnɔ: kɔmɔdun ni namadun kodɔn.
Kɔrɛ b'a yɛrɛ jira tuma o tuma kɔrɛdugaw sababu la.
O la sa a bɛ fɔ ko sogobɔ ye kɔrɔlen lamani hukumu dɔ ye.
Bamananna birilitɔnw tun bɛ se sogokun ma.
O sogokun ninnu tun ye bagan minnu ye jɔyɔrɔ sɔrɔ dalimaraw kɔnɔ taamasiyɛn, o senfɛ u tun bɛ mɔgɔw kalan.
Sogo dɔw bɛ bɔ bibi in na olu bɛ se ka dulon birilisogokun dɔw la u tɔgɔ n'u bɔcogo ni minnu ta ye kelen ye.
Sogobɔ o sogobɔ Ntomo ni bilakorow bɛ ɲɔgɔn fɛ i n'a fɔ ka kɔrɔ a tun bɛ kɛ cogo min na.
Sogobɔ don fɛ Kirango, Ntomo bɛ bɔgɔlanfini don, ka bere dɔ minɛ a bolo denmisɛn murumuruninw cɛman ni musoman bɛ tugu a nɔfɛ, u bɛ yaala dugu fan bɛɛ fɛ ka taa foli di maabaw ma i n'a fɔ dugutigi. O bɛ wele ko soyaala. U bɛ sɔrɔ ka nin dɔnkili in da:
An taa dugutigi fo So y'i kɔrɔ Dugutigi maabɛrɛ fo So y'i kɔrɔ.
Ntomo ye bilakorow ka fɛn ye nk'a gundo bɛ fɔ cɛw dama de ye.
Ba ɲɛba n'a ka musokɔrɔbaya bɛɛ, a ye fɛn min kɛ o bɛ jate dansago fɛ jɛ kɔnɔ jɛ min sariya ye birilisariyaw ye.
O de y'a to ko in ye digi min kɛ mɔgɔw la dɔnkili b'o fɔ:
Ba ɲɛba ye konin kelen k'anw na Ka taa an ka ntomofutu dayɛlɛ K'an tɛ kuma.
Ntomo biriliso ye duuru ye, a kelen kelen bɛɛ bɛ taamasiyɛn ni bagan dɔ ye. O bɛ bɛn bagan duuru ma. O bagan duuru la, saba bɛ yen olu kun bɛ bɔ sogobɔw senfɛ: Wara, Kɔnɔ ani Wulu.
O bagan ninnu na wulu dama de ye sokɔnɔbagan ye. Ale sɔrɔli bagan ninnu cɛma o bɛ se ka ɲɛfɔ ni kɔrɔ fila min bɛ wuluya yɛrɛ la.
Wulu bɛ fɔ cɛ walima muso ma min tɛ se a yɛrɛ la a dogoyɔrɔ la walima mɔgɔ min tɛ ɲuman dɔn.
Wulu ye danaya taamasiyɛn ye fana sabu a tɛ bɔ a tigi nɔfɛ tuma si.
O kɔrɔ fila min bɛ wulu la olu bɛɛ bɛ nunturuyɔrɔ sɔrɔ wuluw taayɔrɔw la Ntomo kɔnɔ: furu ani jama.
An bɛ don min na Ciwara bɛ bɔ i n'a fɔ Ciwara birili waati.
N'a dɔnkɛlaw tun ye a sogokun don u tun bɛ bere dɔ minɛ u bolo.
Denmisɛn minnu bɛ tugu dɔnkɛlaw nɔfɛ olu bɛ cikɛlaw ladege.
Cɛw ni musow bɛɛ bɛ dɔnsen kelenw kɛ.
A dɔnkili kuma ye nin ye:
N'a tɛna se N bɛ taa maa ɲini so Foro tɛna ban N bɛ taa maa ɲini so.
A sɛnɛ bɛrɛbɛrɛ Daba ye bamanankɛ kɛ fanga ye joona.
Kɔnɔ na sama ni kɔnɔ bɛɛ bɛ ye sogobɔ la: sama ye basigi ni hakilidiya taamasiyɛn ye; kɔnɔ o bɛ hakilidiya ni yɔrɔbɛɛtaa taamasiyɛn.
Nin daaba fila ninnu bɛɛ bɛ bɔ bi sogobɔ senfɛ; u tɔgɔ ye Sama ani Kɔnɔ (o kunnafoniw tɔ bɛ sɔrɔ "Sogow" yɔrɔ la).
Kɔrɛ so naani minnu tun bɛ gundo ni sogokunw ye; olu bɛ se ka dulon sogo dɔw la.
Sira bɛ Jaraw ni Waraw cɛ. Ale sogokun ye waracɛ ni waramuso ye.
Kɔrɛdugaso, ka da ale kɛcogo ani yɛlɛn bɛ kɛ a kan cogo min na ale bɛ se ka fara Soyaban sow kan.
Surukukun bonya kosɔn ani kuruba min bɛ a sogokun kuncɛ la olu bɛ suruku fara Nama kan, o min yɛrɛ ye suruku tɔgɔ dɔ ye.
Sulaw bɛ se ka fara maanin min bɛ Sigi kuncɛ la (kunnafoni tɔw bɛ "Sogow" yɔrɔ la).
Birilitɔn ninnu ka bɔli bɔɲɔnkɔrɔ bɛ tali kɛ an ka sisan ɲɛnajɛ tɔw falenfalencogo la. U fɔliw fana bɛ ten.
O fanba yɛrɛ ye kɔmɔdun ani namadun ye.
Kɔmɔ y'an mansaw bonyɛni ye.
O de y'a to bamananna ɲɛnajɛ bɛɛ bɛ daminɛ ni kɔmɔdun ye min dɔnkili ye nin ye:
Jiriba o Jiriba o Jiriba binnen ɲɔgɔn sɔrɔ man di Dugu maakɔrɔba de ye jiriba ye Jiriba binnen ɲɔgɔn sɔrɔ man di.
Kɔmɔdɔn ye dɔn basigilen ye, a cɛ ka ɲi ani a bɛ kɛ sogobɔ ɲɛnajɛw daminɛ.
Ani fana dununfɔlaw kɛ o kɛ ka ɲɔgɔn falen kɔmɔdun de bɛ bila a la.
Kirango yen cɛ min bɛ kɔmɔdɔn ɲɛmɔgɔya la, jɛ si bɛ o ka banfula la i n'a fɔ Kɔmɔkun.
Mɔgɔ min ma biri o tun man kan ka Kɔmɔ ye; biribali ni bilakoro bɛɛ ye kelen ye.
Kɔmɔ yeli biribali fɛ o tun bɛ na ni kasara caman ye i n'a fɔ a fɔlen bɛ nin dɔnkili in kɔnɔ cogo min:
Kɔmɔ ye Bilakoro Kɔmɔ ye I na yebali ye.
Fɔlɔfɔlɔ Kirango yen tɔndenw tun bɛ kɔmɔkow ladege i n'a sɔrɔ kɔmɔden kɔrɔw tun don.
A kɔni mana kɛ min ye fo ka taa se san 1950 ma Kɔmɔ tun bɛ bɔ Kirango.
Tɔndenw bɛ min ladege a la o bɛ dugutigi n'a nɔfɛmɔgɔw jira: a furumusow, namaadenw, tɔnkamalenw, nkɔninfɔla dɔ, muso dɔ ni filen falen ɲɔdɔlɔ la, fulamuso dɔ n'a denmuso ani kamalenin dɔ ba dɔ bɛ o kanna, o ba in ye bonya ye ka di tɔn ma.
Nin jama in bɛɛ bɛ kɔmɔdɔn kɛ walasa ka kɔrɔlen dɔnniw jira bimɔgɔw la.
Namadɔn bɛ da kɔmɔdɔn kan.
Dɔnkili minnu bɛ da a kɔnɔna na bɛ bonya segin Nama ma:
A jiginna so Subagaw faa boli jiginna so Jama bɛɛ y'o ye.
Tulonkɛ kɔnɔna na tigɛlimani kuma bɛ fɔ ka ɲɛsin subagaw ma:
Jɔni bɛ se ka den wolo K'o dun kɔfɛ.
Bi Kɔrɛdugaw bɛ taa sogobɔw la.
Kɔrɛdugadɔn bɛ kɛ Kirango sogobɔw bɛɛ la, a bɛ kɛ kɔrɛdugaduw denw fɛ. Hali bi i bɛ olu mɔkɛw ka labɛn tɔw sɔrɔ u bolo i n'a fɔ kannakɔnɔ, filen ani finimasiri: kɔrɛdugaw masirilan.
Fonɛnɛ tododa la. 
Ni bɛɛ bɛ don i ka sa kɔnɔ duguba kɔnɔ k'i ka da tugu i da la ko nɛnɛ bɛ kɛnɛ ma, fonɛnɛ ye dudenw faraɲɔgɔnkan waati ye su fɛ togoda la.
Duguba kɔnɔ, fonɛnɛ waati, ni bɛɛ muɲunnen bɛ i diyanye jɛɛmukan walima filimu kan tele la bon na u makunnen walasa u kana jɛɛmu walima filimu yɔrɔ jɛ, fonɛnɛ waati ye baro waati ye demisɛnw ni maakɔrɔw cɛ togodaw la.
Sɛnɛkɛlaw tilala, u tilala kaba karili ni tigasen na.
U ye ɲɔtigɛ daminɛ, dugu ma a daminɛ ka lankolonya fɔlɔ demisɛnw ka jamanakɔnɔtaa fɛ, bɛɛ bɛ yen.
Ni fonɛnɛ kunbɔra, du cɛmisɛnninw taara jirikurunba minnu ɲinin du ka baro kama nɛnɛ waati, u la dɔgɔmani bɛ tasuma don o jirikurunw na du cɛmancɛ la.
Dutigi n'a mɔdenw fɔlɔ de bɛ taa u sigi tasuma kɔrɔ.
Ni demisɛnninw kora ka fini don u la, u bɛ boli ka sin tasuma ma ka taa u sigi u mɔkɛ kɛrɛfɛ dɛbɛn kan.
O tɛ se ka taa mankan kɔ bawo demisɛn kelen kelenna si tɛ fɛ k'i sigi tasumasisi fan fɛ, o la, u bɛ ɲɔgɔn ɲɔniɲɔni.
Cɛkɔrɔba hakilitigi in b'o bɛɛ labɛn walasa demisɛnninw kana gɛrɛ tasuma na kojugu.
Demisɛnw n'u mɔkɛ bɛ ɲɔgɔn dalakɔrɔbɔ.
Cɛw ni musow bɔlen kɔ forow la, u b'u ko, ka na fara ɲɔgɔn kan su fɛ ka dumuni kɛ.
Cɛw ni cɛmaninw bɛ dumuni kɛ ɲɔgɔn fɛ, musow ni musomaninw bɛ dumuni kɛ ɲɔgɔn fɛ.
N'u tilala dumunikɛ la, bɛɛ b'i ɲɛsin tasuma ma, o ye baro daminɛnen ye.
Maakɔrɔw b'u hakilinaw falenfalen u kɛlenw ni dɔntaw kan.
U bɛɛ n'u ka dɔnta don diɲɛ kɔnɔ.
Kalanso hakika don demisɛnw bolo bawo diɲɛlatigɛ tɔba b'olu ɲɛ.
Baro taabolo kaɲi, bɛɛ b'i tulo mada walasa kuma dɔ kana tɛmɛ i tulo kan.
Baro daminɛna, maakɔrɔw bɛ nsiirinw ni kokɔrɔw baro bɔ demisɛnninw ye bawo olu tɛ se ka mɛ u ɲɛna.
O nsiirinw ni o kokɔrɔfɔtaw bɛ suganti ka bɛn ni demisɛnw si hakɛ ye wa, a bɛ ɲɛfɔ ka ɲɛ i n'a fɔ an ka maakɔrɔw ye hadamaden sidɔnni kalan kɛ.
Nsiirin minnu bɛ demisɛnninw lasiran su fɛ, u t'olu da.
Ni tasuma bɛna sa, u b'a dadon.
Walasa ka baro diya, tiga bɛ yen, u b'o ɲimi, tumadɔw la, u b'a ni te min, demisɛnw bɛ to k'o te wili.
Su waati dɔ mana se, demisɛnninw bɛ taa u da. O la, u bɛ bɔ nsiirin na, ka hakilina falenfalen daminɛ u ni ɲɔgɔn cɛ. O ye sababu ye kamalenninw ka maakɔrɔw kunnafoni dubakɔnɔnsigi kan ani u ka caman dɔn farafinna kokɔrɔw kan.
Baro in se fɛ, u b'u hakilinaw fɔ sanjikogɛlɛya, dugukolonɔ ani waajeni kan ani kowɛrɛw.
U b'u to o la, ka kow kɔrɔfɔ : dolo dɔw kɔrɔ k'a sababu kɛ u sigicogo ye kabakolo la, bagan dɔw ni kɔnɔ dɔw mankan kɔrɔ, bolokoli ka di san min na.
Kalanso don, demisɛnninw ka kalanso hakika walasa ka maakɔrɔw ka maaya kun dɔn ani u ka hakilitigiya ju.
Père Charles Bailleul - SAGESSE BAMBARA - Proverbes et sentences - 2. L'HOMME ET SON ÊTRE - A. DE L'AVOIR
450) «An kà taa an da !» ò ye tìɲɛ ye, ǹka «N bɛ taa n da n ka bon na», ò ye bontigi kan ye.
451) Dɛ̀nɛ̀tigi tɔgɔ bɛ da à ka dɛ̀nɛ na.
452) Fɛn kelen tìgì caman man ɲì, fɛn tan tìgìntan man ɲì.
453) Fɛn kelen tìgi fìla, dɔ b'a yɛ̀rɛ nɛgɛn.
454) Gɔ̌nw kà taa kùlu la, mɔ̀gɔ̀ si fǎ ka fòro tɛ yèn.
455) Ncǐ sàgo b'à ka npɛtɛ la.
456) Ɲǎ sàgo bɛ à jùlàgale la.
457) Ɲinɛ sìso dɔgɔyara cogo o cogo, à bɛ wuli k'i jɔ̀ à kɔnɔ.
458) Ni jàkùmànin ye à ka nɔnɔ sàn, à bɛ à nusi dòn à la.
459) Ni tàntàn-ye kɛra tàntàn-ta ye, mùsòkɔ̀rɔ̀nin tùn nà taa ni den kuranin ye.
460) «An ta ni n ta, ò tɛ kelen ye».
461) Badenfɛn, an bɛɛ jɛ̌ dòn, ǹka e kelen ta tɛ.
462) I y'a kɛ nsàban ye k'à cì i yɛ̀rɛ nàga kɔrɔ.
463) Ni fòròbàmisi ye fòròba tiɲɛ, kuma caman t'o ko la.
464) Fàsòba nàfolo kɛra ɲɔ̀ngiri-kà-cɛ̌ ye.
465) Fòròbàtigi bɛ, àni jɔ̀nforo fana bɛ.
466) «I nu turu dùgùkolo la !
I n'a dɔn ko : i ta tɛ».
467) Ni «Nà an kà taga à dun !» ye bànfula bɔ, tòtigi bɛ kùlùsi bɔ wa ?
468) Bàgɛ̀nden ni bàtigi tɛ kelen ye.
469) N'a fɔra mìsìgɛ̀nden ye : «I kà jumafɛsaraka bɔ !», i hakili bɛ da jumafɛnɔnɔ dě kàn, jumafɛmisi ko tɛ, ò tɛ i ta ye.
470) N'i ye surukukɔrɔ ye kà naji fèere, min bɛ à yɛ̀rɛ kɔnɔ, kurun bɛ se kà bòli ǒ kàn.
471) Suruku falen bɛ bǎ sěn kɛ ntòlo ye.
472) Suruku falen bɛ bànaji fèere.
473) Sènkèlènkari tɛ nkǎn ka taama sà.
474) Sunbala tɛ bàsi tiɲɛ.
475) Nɔnɔ tɛ dɛ̀gɛ tiɲɛ.
476) Gàlàma tɛ dɛ̀gɛ̀ tiɲɛ.
477) Tànbàki bɛ kilikelentigi mà, fìlàtigi ni à taw bɛ yaala.
478) Diɲɛnatigɛ ye bàna ye, nàfolo dè y'a fura ye.
479) Kɔ̀rɔ̀ tɛ mɔ̀gɔ sìgi n'a kɛbaga t'i bolo.
480) Bǎ bɛ jɔ̀n ku dɔ la, n'i y'o di farakɔrɔbǎ mà, à b'o kɛ selikɛlan ye.
481) ɲɛ-kelen bɛ jɔ̀n min na, n'i y'o di fiyen mà, à n'o kɛ kà jàmàdon latìgɛ.
482) Bàkɔ̀rɔ̀tigi ka bàkɔrɔ ci tɛ se à ye, fɔ à ka jùrùkùnkùrùntigi ye.
483) Den dɔ y'a dàgànin dòn dògòtu min na, à tɛ kabakuru jugu fìli yèn.
484) Fòròbàna goyadon ye falaw fadon ye.
485) Ni dà ma kùmu, fala tɛ fa.
486) Mɔ̀gɔ̀ t'i jùkuna tɔ̀nɔ dɔn ni sùmùnin ma bɔ à la.
487) N'i ye dɔgɔ bɔ i jùgirin na, i tɛnà sìgi i kunbere kàn.
488) N'i ko : «Nàfolo tɛ fɛn ye», ni nàfolo tɛ e yɛ̀rɛ bolo, e dè tɛ fɛn ye.
489) N'i y'a mɛn : «Diɲɛ ka di», e yɛ̀rɛ dè b'a la.
490) N'i ye ntòri bɔ fiɲɛn kɔnɔ k'ǒ bìla kɔ̀lɔn kɔnɔ, à ko : «An taara jàmànà kura la».
491) Ntàmànin kùn-kèlèn-fɔ, à diya tɛ dɔn.
492) Sànnìɲɔ ni cikɛɲɔ tɛ kelen ye.
493) Tantara bàntara, ò ye bàmùnàn duman ko ye.
494) Dɔrɔmɛ ɲɔ̀gɔn sìra min kùn, ǒ dè bɛ ò fɔ.
495) Fiɲɛ mìnɛ k'à bìla, ò ye fàantan ka nàfolo ye.
496) Fòròtiɲɛ ka fìsa fòròtìgìtiɲɛ ye.
497) Gɛsɛ tɛ wùlu fɛ̀, ǹka à ɲi jɛ'n bɛ.
498) Kaara tɛ kogoɲɔgɔn bɔ.
499) Kelen ka fìsà tan ye, tan ka fìsa kɛ̀mɛ ye, kɛ̀mɛ yɛ̀rɛ ka fìsa bà kelen ye.
500) Mɔ̀gɔ k'à fɔ : «Ala kà hɛra di n mà», à ka fìsa «Ala kà ne ni hɛra bɛ̀n».
501) Mɔ̀gɔ kùnkolo ka kan kà to min na, i kàna nàfolo jàte ò la.
502) Mɔ̀gɔ yɛ̀rɛ̀kun bɛ to ko o ko la, i ka kùlùsi tolen ò la, ò tɛ kojugu ye.
503) «N tɛ Kùnba fɛ̀» - «I ɲɛ bɛ Sɔkɔna la».
504) «Na tɛ kini min na, ne t'o bɛɲɛ dun».
505) Nàfolo bɛ mɔ̀gɔ min bolo, nàfolo tɛ mɔ̀gɔ min bolo, mɔ̀gɔ̀nafolo ɲɔ̀gɔn tɛ.
506) Ni fuladen fìlìla ko myɛ̌ b'a la, à fǎ b'a fɔ : «Ala ma i tère dònna i da !».
507) Ni kɛ̀lɛ ye mɔ̀gɔ min mɔ̀gɔ̀tìgìya, à bɛ i fɛntigiya.
508) N'i y'a mɛn : «À to tèn !», dɔ kɛra i kùn.
509) N'i y'a mɛn : «Màrìfàmugu ka di», ɲɔ̀mugu b'a sènkɔrɔcɛ̀.
510) N'i ye dibaratigi kɛtɔ ye kà dibara fìli kà fɛn o fɛn gɛn, ò fɛn ka timi ni di ye.
511) N'i ye kɔ̀nɔ̀nin bàntɔ ye dlàlàji la, à hakili bɛ wòlàji kàn.
512) Nsìràmugu ka kùmu, kɔ̀gɔ ta ye tìɲɛ ye.
513) ɲàmɔ̀gɔ̀den ka fìsa ba kɔ lankolon ye.
514) Sǎn fìla tɛ dafìla ye.
515) Sani Ala ka fɛn o fɛn di mɔ̀gɔ mà, à kà lìmànìya di i mà.
516) Sani mɔ̀gɔ min kà den kìsɛ̀man wolo, i kà den gàrìjɛ̀gɛ̀ma wolo.
517) Sanu bɛ mɔ̀gɔ dɔ fɛ̀, dànbè tɛ i la, wari bɛ mɔ̀gɔ dɔ fɛ̀, dànbè tɛ i la.
518) Sanu ni nsìra man kan.
519) Sanu ni wari bɛ ban, ǹka mɔ̀gɔ̀ya tɛ ban.
520) Wari tɛ mɔ̀gɔ̀ya dafa, jogo dè bɛ mɔ̀gɔ̀ya dafa.
521) Sanufugula bɛ kɛnɛbagatɔ kǔn na, bànàbàgàtɔ dɔrɔn dè bɛ à ye.
522) Sǐ sɔ̀rɔ ko ka gɛ̀lɛn sìyɔrɔ ko ye.
523) Sɔ̀rɔ o sɔ̀rɔ, i yɛ̀rɛ̀kun sɔ̀rɔ, ǒ ɲɔ̀gɔ̀n tɛ.
524) Yɛ̀rɛ̀kun sɔ̀rɔ ɲɔ̀gɔ̀n tɛ sɔ̀rɔw la.
525) Tòtàlàji kàna i sanga bɛ̀lɛ̀làji mà : bɛ̀lɛ̀làji jɛlen bɛ à ye.
526) Tɔgɔ ka bòn nàfolo ye, ǹka à tɛ sɔ̀rɔ ni nàfolo tɛ.
527) Tɔ̀nɔ̀màda sùkasi ye tìɲɛ ye, ǹka «Ne ta tiɲɛna», e ka kòlon ko dòn.
528) Warijɛ ye tìɲɛ ye, ǹka kɔnɔbara falen cɛ̀ ka ɲì.
529) «An cɛ ka jàn ɲɔgɔn na, iko jɛgɛjalan ni baji cɛ».
530) Ala ma bolokɔniw da kà ù kɛnyɛ.
531) Bolokɔni bɛɛ ni à dayɔrɔ dòn.
532) «An ye kelen ye», dumunikɛyɔrɔkuma dòn.
533) Cɛ̌w ye kelen ye, ò ye tòdùnyɔ̀rɔ̀kuma ye, n'o tɛ, n'i y'ǔ bìla kungo kɔnɔ, dɔ bɛ dɔgɔ ɲini k'à di dɔ mùso mà.
534) Dɔ bàba bɛ dɔ ba ka kòlìji bɔ.
535) Bàra ni gàlàma tɛ kelen ye.
536) Bèlèbele ko tɛ fɔ ɲɛmi kɔrɔ.
537) Bumu kùrùma, à bɛ bànan wolo.
538) Den dɔ bɛ wolo kɔ fɛ̀, ǹka ò bɛ bànan kùncɛ̀den tìgɛ.
539) Cɛ̌w bɛ ɲɔgɔn ɲɛ.
540) «Cɛ̌w ni kungo», bɛɛ y'i dànyɔrɔ dɔn.
541) Dɔ bɛ kɔ̀li sěn na, dɔ b'a kɛ bònboli ye.
542) Dùgu jɛlen cɛ̀ ka ɲì kalojɛ ye.
543) Filanma bɛɛ ka mùso tɛ se kà nà don kelen.
544) Kalo tɛ bɔ kalo kàn, ǹka dòlò ɲɛ-duman bɛ bɔ à kɛ̀rɛ fɛ̀.
545) Kunatɔ tɛ ntɔ̀nminɛ ɲɛ̀, ǹka à bɛ bàra datugu.
546) Làkɔ̀lìdèn kɔrɔ dɛsɛlen ye lɛtrisɛbɛnna ye.
547) Nsìra ka bòn jiri bɛɛ ye, ǹka hali dàbàkala tɛ sɔ̀rɔ à la.
548) Ni jiri bɛɛ tùn kɛra bànan ye, dàbàkala tùn bɛ bɔ min ?
549) Nsìra bònyàna cogo o cogo, mùrùkala tɛ sɔ̀rɔ à la.
550) Ni san ye cɛ̀jùgùnin fìla bùgɔ, dɔ ɲɛnafilɛ ka ɲì dɔ ye.
551) N'i ye fɛn kɛnɛ fìla dòn ta la, ù dɔ ngoroki-ngoroki bɛ bɔ.
552) Sɛlɛku-sɛlɛku diya o diya basa la, sǎkɛ̀nɛ kɔko dòn.
553) Sirafara ni ntuloma bɔlen bɛ ɲɔgɔn fɛ̀, wuli-kà-jɔ̀ b'u fara ɲɔgɔn na.
554) Warabìlen bɛ jiri dɔn, ǹka dùga bɛ à ni san cɛ.
555) Warabìlen sera nufyɛ la cogo o cogo, à tɛ se k'à kɔrɔcɛ̀ iko hadàmàden.
556) Wùlu bɛ dɔ fɛ̀, dosokɔrɔ t'ǒ fɛ̀, dosokɔrɔ bɛ dɔ fɛ̀, ò la ku jɛlen tɛ.
557) Bolokɔni kunbaba tɛ tǒ tìgɛ, ǹka à b'a cɛ sɔ̀gɔ.
558) Ko dɔw fìnko ye kelen ye, ǹka ù mana-manako tɛ kelen ye.
559) Kɔ̀gɔ ka bòn kɔ̀gɔ ye, ǹka kɔ̀gɔ̀ man di kɔ̀gɔ̀ ye.
560) Mùn bɛ jě den bàra la ?
561) Sònsan bɔlen fàli fɛ̀, à den tɛ.
562) Sònsan fìla bɛ wuli tu kelen kɔrɔ, nàmàma ye aw ye, ǹka badenma tɛ aw ye.
563) Fàli tàamàsyɛn tɛ da jɛ ye.
564) Nɔnɔ la fɛnfin tɛ à dɔ ye.
565) Togodalasyɛ bɛ dɔn à kabacogo fɛ̀.
566) Kɛ̀lɛ̀cɛ̀ kelen, kɛ̀lɛ̀bùrùfyɛ̀la kɔ̀nɔ̀ntɔn, muguri nà ǒ kɛ̀lɛ sà.
567) Ko min tɛ ɲɛ̀ min kɔ, ǒ kà kɛ.
568) Mìsìbiri tɛ ci sà.
569) «Nà an kà tǒ dun, fòròntòmùgùtigi !» ni tòtigi ye à la tǒ tà, i nà i ka fòròntòmugu bìla i kùn.
570) Ni dosokɔrɔ dǎn tora «an k'a sěn filɛ» ye, fèere nà kɛ.
571) Ni dosokɔrɔ sǎn tora sènfilɛ ye, ò ye fugakɛnɛ yebaliya ye.
572) N'i ye kini tobi, ni i ma syɛ̌ bìla à kàn, à tɛ kini ye, ò ye màlo dè ye.
573) Bàba ka fìni man ɲì, ò ka fìsa bàba fàri lankolon ye.
574) Npògo ka kolon ka fìsa jǔ lankolon ye.
575) Jòkɔ̀ɔnìnsen, ò ka fìsa da lankolon ye.
576) Hali n'i ma se k'i ka kɛci bɛɛ kɛ, i k'ǐ gɛ̀lɛ̀ya kà dɔɔnin kɛ.
577) «Nǐn mìnɛ kà dòn i da !», ò ka fìsa da lankolon ye.
578) «Nǐn bìla i fàn kelen fɛ̀», ò ka fìsa i fàn kelen lankolon ye.
579) Ni wara ye syɛ̀ba mìnɛ, sansara nà to syɛ̀tigi ye.
580) Jàkùmànin bɛ jikankurun kɔnɔ, fɛn tɛ kurun kɔnɔ, ǹka à lankolon tɛ.
581) N'i ye wɔ̀lɔ̀nin àni kàmi ye denmisɛn bolo, n'i sàgo bɛ kà wɔ̀lɔ sɔ̀rɔ, i bɛ to kàmi kàn.
582) Sògòsara min tɔ̌ bɛ wòlo kan, mɔ̀gɔ kàna jɔ̀n i nìyɔrɔ la !
583) Bàana ye bàana wolo, fàama ye fàama wolo.
584) Diɲɛ don o don, fɛntigi mǎ ka di, n'a diyara mɔ̀gɔ ye, fɛntigi mǎ ka di, n'a ma diya mɔ̀gɔ ye, fɛntigi mǎ ka di.
585) Hali ni fàli kɛra nàfòlòtigi ye, à nà fɔ ǒ mà ko : «N bìnɔgɔ fàli».
586) Hali ni sùlantara kɛra fɛntigi ye, bɛɛ b'a fɔ à mà ko : «Na ntàra».
587) Jèlì tɛ tùgu mɔ̀gɔ̀ lankolon na.
588) Ji bɛ mɔ̀gɔ jɛ, ǹka nàfolo dè bɛ mɔ̀gɔ saniya.
589) Ji dàma tɛ mɔ̀gɔ jɛ.
590) Jiri min tulen bɛ, kɔ̀nɔw bɛ sìgi ò la.
591) Kamalen ɲuman bɛɛ tɛ jèli jàtigi ye.
592) Kòlòntigi bàro ka di.
593) Mɔ̀gɔ yecogo bɛ i ka batigɛsara nɔ̀gɔ̀ya.
594) Mɔ̀gɔ yecogo b'i batigɛ sàra bònya.
595) Ni Ala ye fàama fàga, à y'a teri fàga, n'a ye fàantan fàga, à ye dalagɛlɛn fàga.
596) Sanu ni màsàya ! Wari ni màsàya !
597) Fàtɔ ka kɛnɛ, ǹka à ma làfiya.
598) Nàfòlòtìgìya tɛ kelennamiiri sà.
599) Tatigi dě sɛ̀gɛ̀nnen.
600) I bolo biri i jǔ la, ò ye i jǔ la dɔgɔya ye.
601) Sòkɛ̀càmàntìgìya bɛ mɔ̀gɔ kɛ fànga ye.
602) Wùlu jènìnen bɛ dɔn à fàrìkànsi la.
603) Bàninkɔ̀nɔ ye kamalen cɛ̀ɲi ye, ǹka baaritacɛ tɛ.
604) Filɛbaga bɛ mùsò ɲuman na ni à yɛ̀rɛ cɛ̀ tɛ.
605) Cɛ̀ɲɛ bɛ ɲɛ la, diyanye bɛ sɔ̀nkun dè la.
606) Dawula ka fìsa cɛ̀ɲɛ ye.
607) Kasa duman bɛ kamalenya sankɔrɔtà.
608) ɲɛ̀ tɛ dumuni sà.
609) Cɛ̀ɲɛ tɛ dumuni sà.
610) Nùgu lankolon tɛ hɔrɔnya dɔn.
611) Kɔngɔtɔ màlo ka dɔgɔ bàròda la.
612) Kɔngɔtɔ tɛ dumuni goman dɔn.
613) Mìsìnin kukurun nàna dumuni kɛ, à ma nà ku fyeku.
614) Nùgùlàwulu tɛ tulon dɔn.
615) «Nà an kà dumuni kɛ !» kɔ̀rɔ̀len dòn, ǹka nùgùlàwulu dè b'a bɔ sɛ̀bɛ fɛ̀.
616) Nàmàkɔrɔ da lankolon, à dalako ka ca.
617) N'i ye tòbɛɲɛ ye dɔ̀nkɛ la, kɔngɔtɔ tɛ yèn.
618) Nkɛɛrɛn ka màɲùmànkòkasi tɛ à tila sereden na.
619) Sàma fàgàdon ye falaw fadon ye.
620) Sì-kɔngɔ-la ma dùsu min dòn mɔ̀gɔ kɔnɔ, cibaranin tɛ se kà ǒ dòn i kɔnɔ.
621) Sògòsu bɛ yɔrɔ min, dùgaw bɛ jìgin yèn.
622) Tòsira tɛ, fasira dè bɛ.
623) «Wùlu kɔmɔkìli suma ka go» – «I ɲɔ'n bɛ k'à to i da».
624) N'i ye fiyentɔ ka bere mìnɛ, i bɛ dɔ wɛrɛ di à mà.
625) Tògoni tɛ mɔ̀gɔ bàku, nagoni tɛ mɔ̀gɔ bàku, kamalenkɔrɔ bàkùlan ye kɔgɔfasin ye.
626) Wulu tìgɛ̀len tɛ wulu kùnko bannen ye.
627) Dùgùtigi fɛɛrɛtɔ, ò ka kùnko tɛ dilan dùlɔ̀kìba kɔ.
628) Gòròbìnɛ̀ya ka di mɔ̀gɔ̀ caman ye, ni fɛɛrɛ y'i mìnɛ, à bɛ nège bɔ i la.
629) I tɛ kò ni cɛ̀ min ma kò, i kà tasuma dadòn à kòlìji la.
630) Dɔ̀nko tùn bɛ fìlakwàma kɔnɔ, ǹka kanfasa t'a la.
631) Nàbara sàgo ye «nà-n-tà» ye.
632) Sìyɔ̀rɔ̀ntan sàgo ye sìɲɛna ye.
633) Jàkuma tɛ taa jàkùmànege la sɔ̀mɔ̀nɔ̀so la.
634) Màrìfàmugu diya o diya, tòmugu ka di ò ye.
635) Mɔ̀gɔ̀ tɛ Ala deli gàkulu ɲɛsumani na.
636) N'i taara nàbara sìgìlenw mà ko : «Nà kà anw tà !», min fɔlɔ bɛ à bolo kɔrɔtà, i kà ǒ tà, sabu, taama nège dè bɛ ò la.
637) Bàba kǔn jɛlen, ò ye tìɲɛ ye, ǹka à kɛlen keye-keye ! fugula dè tɛ à kǔn na.
638) Badenma cɛ̀ tan, ò bɛɛ kàlàcɛ̀nin, kɔngɔ sěn b'o la.
639) «N na ko tɛ nìn bɔ», à fɔ : «I yɛ̀rɛ tɛ ù bɔ».
640) Bololankolon tɛ se kà mɔ̀gɔ̀sɛ̀bɛ̀ya kɛ.
641) Fa sǐ ka ca kɔngɔ ye.
642) Fàantan bɛ furu kɛ, ǹka à tɛ jɔ̌n sàn.
643) Fàantan jo o, fàantan jàlàki o, à nà bǒ kɛ à bɛɛ la.
644) Fàantan ka kàràfe y'a ka dùlɔ̀ki ye.
645) Fàantan ni kolonya tɛ ban.
646) Fàantan ni kùnntànya tɛ ban.
647) Sɛ̀gɛn bɛ mɔ̀gɔ dòn ko caman na.
648) Fàantànya bɛ mɔ̀gɔ ngànìya juguya.
649) Fɛn min tɛ mɔ̀gɔ bolo, ò tɛ bɔ i sùko kɛnɛ kàn.
650) Kɔ̀rɔ̀ tɛ mɔ̀gɔ sàngàmisi bònya n'i ma sà kà min to wɛ̀rɛ̀ kɔnɔ.
651) Fɛn sɔ̀rɔ̀ko b'a tàko gɛ̀lɛ̀ya.
652) Fiyentɔ fìla tɛ se kà ɲɔgɔn layɛ̀lɛn kà bɔ kɔ̀lɔn kɔnɔ.
653) Kɔngɔ bɛ mɔ̀gɔ fàga kà fɛn min to i kɔrɔ, à dǎn ye gansi ye.
654) Muguntan dɔ̀ngɔ̀kɔ tɛ.
655) N'à fɔra : «Dùgu ka di», fɛɛrɛtɔ tɛ dùgu diya dɔn.
656) «Ne tɛ se, e tɛ se, an si kàna jìgin si la».
657) Ni fàantan kabara, i kùnko tɛ dɔgɔya.
658) Ni fɛɛrɛtɔ bɛ̀nna bɔ̀gɔ̀ta mà, à bɛ̀nna à bɛ̀nko mà.
659) Ni mɔ̀gɔ min fǎ mɛnna sùnɔgɔ la, i yɛ̀rɛ kà wuli joona .
660) Ni sɔ̀rɔ ye ntama o ntama dòn, ni kɔ̀li nana, ò na wuli.
661) Ni nàfolo ye làada min sìgi, kɔ̀li bɛ ò lawuli .
662) Ni sɛ̀gɛn ye sɛ̀gɛn bìla ta la, dɔ mɔ̀bali bɛ bɔ.
663) Nkǎn bolofɛn ye bɔ̀gɔ ye.
664) «I sěn bɔ n sěn kàn !», sèntigi ko dòn, ò kɔ, sènntan ko tɛ.
665) Cogontan kàsì man go.
666) Diɲɛ don o don, fàantan ni kàsìkuma dòn.
667) Dɔ̀nkìlì kɔrɔma, ò ka di ɲɛnibagatɔ da, ǹka à sìɲɛna kǔn bɛ bɔ à la.
668) Dùgùjɛ̀dononin b'a yɛ̀rɛ sɛ̀gɛn, dùgùjɛ t'i dògo ɲɛnibagatɔ la.
669) Fàantan hakili bɛ burufyɛ mà.
670) Fàantàn mà «I ni sɔ̀gɔ̀ma !» ò bɛ bɛ̀n, ǹka «Hɛra sìra ?», ò ye kɛ̀lɛ̀tìgɛ̀kuma ye.
671) Fàantànya ni fàlìkɔ̀lankolon bɛɛ ka kan, ni i yɛ̀lɛ̀nna à kàn, yàn ni garabali cɛ i bòbara bɛ jà.
672) Fàantànya ye bɔ̀nɛ ye.
673) Fàantan ni mɔnɛ.
674) Sɛ̀gɛn tɛ kun mɔ̀gɔ la.
675) Ni kurun y'a fɔ : «Caan !», à sera cɛ̌n mà.
676) N'i ye i nège bìla sɛ̀gɛn ye, ò b'a juguya.
677) N'i ye mùsòkɔrɔ jɛ̀ ɲàga la, i y'a kisi damɔsin mà.
678) N'i ye woro ye jɔ̌n kùn, fàli bìlen dòn.
679) ɲɛni man jugu, fɔ sàya.
680) ɲɛni man jugu, kùnfɔ̀yɔ̀rɔ̀ntànya dè ka jugu.
681) ŋara tɛ an bolo kà yɛ̀lɛn kàbàkolo la k'ǎn kùnko fɔ mɛ̀lɛ̀kɛw ye.
682) San bɛ mɔ̀gɔ fìla gòsi, à da bɛ digi dɔ la ni dɔ ye.
683) Sùsàmuso kɔ̀nɔ̀ntɔn bɛ so min kɔnɔ, Ala ɲìkuma tɛ yèn.
684) Ta sɔ̀rɔ̀bali sɛ̀gɛ̀nnen dɛ !
685) Waribɔ ye basa ye, n'a yɛ̀lɛ̀nna e kàn, i b'a fìli.
686) Bɛɛ ɲɛdònnen bɛ fàli la ko npògò tɛ à jǔ la.
687) Bɛɛ ɲɛ dònnen bɛ fàli la ko npògò tɛ à jǔ la, ǹka bɛɛ tɛ se kà munu à ku yànfan fɛ̀.
688) Bololankolon nɛ̀kun ye dàro ye.
689) Fàantan ta tɛ foyi ye fɔ fàli wulu, hali ni ǒ jènìkoɲuman yera à bolo, à bɛ mìnɛ à la.
690) «Kàrìsa bɔlen à fǎ fɛ̀», ò ye tìɲɛ ye, ǹka, «À woro bɔlen bɛ à fǎ woro fɛ̀», i y'a ka fàantànya fɔ à ye.
691) «Kàrisa ka bòn», ò ye tìɲɛ ye, ǹka à kɔ bɛ iko à fǎ kɔ, ò ye fɛɛrɛ ye.
692) Dùgu kɔnɔ kùlùsìkòlòntigi b'a yɛ̀rɛ dɔn fàlìsu sàmàbaga ye.
693) Fàrìlànkolon y'a yɛ̀rɛ dɔn wùlùsu sàmàbaga ye.
694) Fàantan dùsùba, i ɲɛsuma don fɔlen i ye.
695) Fiyentɔ dùsùba, i ɲɛyɛlɛdon fɔlen i ye.
696) Fàantan fàamàkòkɛ : e ko i kàna màlo, sà joona ye ò fura ye.
697) Fàantan tɛ foyi ye fɔ ni mɔ̀gɔ min ko à ci ka di.
698) Fàantànya tɛ se kà fɔ, à fɔbali tɛ se kà to, n'a ma fɔ yàn, à nà fɔ yɔrɔ wɛrɛ.
699) Foyi tɛ fàantan ni màlòya cɛ, kùnkòsèbàlìya kɔ.
700) Màlò tɛ tɛgɛlankolon na.
701) N'i bolo latìgɛ̀ra, ò bɛ dòn e kǔn kɔrɔ.
702) Dɛsɛ-n-yɛ̀rɛ-kɔrɔ fòròbàto nège ka bòn.
703) Fàantan nège ka bòn, i sɔ̀rɔ̀fɛn man ca.
704) Fàantànya tɛ mɔ̀gɔ fàga, ǹka à bɛ à dɔ̀ngɔ̀ko sà.
705) Fɛn tɛ cɛ̌ bàràma fɛ̀, ǹka à jùrɔ̀fɛn bɛ suma na.
706) Kùlùsìkolon bɛ̀nnen cɛ̌ dɔ la ni tɔgɔkolon ye.
707) Ni min kɛra hɔrɔn ye i sinji la, fàantànya tɛ hɔrɔnya bɔ à la.
708) Jɛnin ka fìsa jùrù belebele ye.
709) Kɛ̀mɛ̀-duuru jɛ ka fìsa bà-kèlèn-juru ye.
710) Da duman ka fìsa jùru ye.
711) Jùru, don dɔ màkɔnɔ dòn.
712) Kɔnɔma bɛ jùru dòn tìntɔ la.
713) Mɔ̀gɔ min ka jùru bɛ sɔ̀mɔ̀nɔ na, i y'a batigɛdankan dɔn.
714) «Ne ka tulu jùru bɛ kàrisa la», ò ye tìɲɛ ye, ǹka : «N tɛ se k'à da tuluma ye», ò tɛ bɛ̀n.
715) N'i ye mɛnɛmɛnɛ kǔn di jùrùbàtìgɛ̀la mà bà duuru, à ko : «N b'a sàn».
716) Fɛn ɲinikan, àn'a sàràkan tɛ kelen ye.
717) Kalabaanciya bɛ kɔ̌ tìgɛ, ǹka à tɛ ngomi yàara.
718) Kamalenya bɛ se kà kɔ̌ tìgɛ, à tɛ se kà ngomi yàara.
719) Jùrù tɛ kani su fɛ̀.
720) Jùrù tɛ sàra à kɔ̀rɔ̀kɛ ye, à bɛ sàra à dɔgɔnin ye.
721) Jùru ye mìsìden n'a ba fara.
722) Jùrùmàtigi man jugu, min ko : «E ka cɛ̀ba tɛ̀mɛ̀tɔ ye !», ǒ dè ka jugu.
723) Jùrùsàràbàlìya tɛ kamalenya ye. Kà jùru to i la kà dɔ sɔ̀rɔ, ǒ dè ye kamalenya ye.
724) Singa bɛ mɔ̀gɔ ɲɛ̀, ǹka à tɛ ncɛkɛ.
725) Bàra ni singa man kan.
726) Bìlàyɔrɔ bɔnkɔnɔ dòn, Jumajɛ jàlàntan tɛ.
727) Hakilintan fìla bɛ kɛ̀lɛ dùgùkolo nɔ̌fɛ̀.
728) Ko duman tɛ kɔ̀rɔ.
729) Na duman tɛ mɛn byɛlɛ la.
730) ɲɔ̀ɲuman bɛɛ tɛ gènde sɔ̀rɔ.
731) Mìsìtigi ni fàantànya cɛ bɛ iko mìsìku ni dùgùkolo cɛ.
732) Bɛɛ tɔgɔ bɛ i kɔ.
733) Bɔ ko tɛ, sàya ko tɛ, ǹka balo ka lakodɔn.
734) Sàya bɛ bǔ dun, à tɛ se kà tɔgɔ dun.
735) Don tɛ wele don na.
736) Fɛn min ka bòn, ò ka girin.
737) Mɔ̀gɔ màlòbali bɛ à diya dùgùtigi ye, ǹka dùgùtigi nìyɔ̀rɔ̀fɛn tɛ di à mà.
738) Mɔ̀gɔ̀ tɛ dɔn, fɔ n'a kɛra fàama walima nàfòlòtigi ye.
739) Ni mɔ̀gɔ ɲɛ̀na, ò bɛ fɔ, ni i tiɲɛna, ò bɛ fɔ.
740) ŋànàya man di, ŋàaràya man di, kɛ̀lɛ màsàdènya man di.
741) Ni mɔ̀gɔ tùn man fìsa mɔ̀gɔ ye, mɔ̀gɔ tùn t'i den wolo k'à tɔgɔ da mɔ̀gɔ la.
742) N'i ye sǎn bà tan kɛ diɲɛ kɔnɔ, ni i ma se kà ko dilan, i tɔgɔ ko : «Bɔ fuu, sà fuu».
743) Tɔgɔ ye sànfɛn ye, tɔgɔ tɛ karaba.
744) Tɔgɔjan ka fisa cɛ̀jan ye, ni cɛ̀jan sera ba mà, à tɛ se k'à tìgɛ, ni tɔgɔjan sera à mà, à b'a tìgɛ n'a nɔ̀nkɔn ye.
745) Tɔgɔjan ka fìsa sìjan ye.
746) Wara bɛɛ bɛ boso à yɛ̀rɛ wòlo kàn.
747) Cɛ̀kɔ̀rɔ̀ba jàmu ye kɛwale ye.
748) Fɔlifɛn kan duman bɛ à yɛ̀rɛ̀ kofɔ.
749) Mɔ̀gɔ kɔ tɔgɔ b'i ka fòro waraw gɛn.
750) N'i ye kùlùsìba tìgɛ warabìlen na, jiribolo caman na ǒ dàamu da.
751) Cikɛbali tɛ ɲɔ̌ mìnɛ̀cogo dɔn.
752) Dàtu sɔ̀rɔ̀baga, ò b'a ji bɔ̀n.
753) Fàciyɛn dǎn ye dunko kelen ye.
754) Kalo dɔ tɛ jɔ̀ mɔ̀gɔ ɲɛna, ǹka i bɛ dɔ̌n kɛ à yeelen na.
755) Ni naji kùnfɔlɔ bɔ̀nna, à tɔ̌ ye ji salasàla ye.
756) Bolo-da sin kàn tɛ cɛ̀misɛn kɛ mùsòtigi ye.
757) «N bɛ taga Màlen fɛ̀», ò tɛ i kɛ Màlen tìgi ye.
758) «N ka sǒ mìnɛ, n kà sugunɛ kɛ», ò tɛ mɔ̀gɔ kɛ sòtigi ye.
759) «Nà an kà tǒ dun, kuruntigi !» tòtigi nà yɛ̀lɛn bili balan.
760) N'a fɔra ko : «Ɲɔ̌ bɛ Ɲɔ̀bugu», tàkan b'a la.
761) Ba tɛ mɔ̀gɔ min fɛ̀, à bɛ à màmuso sin mìn.
762) Bɛɛ bɛ warabìlen dɔn jirimɔdunna ye, ǹka n'i y'a ye kà gèren dun, ò ye dɛsɛ ye.
763) Bolo-da npògòtigi jùkunan kàn, à ka di cɛ̀misɛnw ye fɔ ni min dɛsɛra kà à sɔ̀rɔ.
764) Mɔ̀gɔ kà i sinsin ɲɔ̀kàlàbere la sani i kà bɔ̀bere sɔ̀rɔ.
765) Mɔ̀gɔ kòlìji bɛɛ t'i kɔ sɔ̀rɔ.
766) «Ne bɛ nǐn fɛ̀», «n tɛ nǐn fɛ̀», fìla dɛ̌ jìràla i la.
767) Ni fàantànden b'i ɲɛmada fàamàden mà, fàantan fǎ na sɛ̀gɛn.
768) Ni fɛn t'i fɛ̀, à t'i teri fɛ̀, i kà dɔ bɔ i nège la.
769) Ni panfɛn banna, màsàkɛ̀fɔli bɛ fɔ dimɔgɔba kùn.
770) N'i bolo tɛ se i kùn don min, i k'à da i kàman na.
771) N'i taara ni wari dɔgɔmannin ye dɔgɔ la, k'i bɛ tìga sàn, ni i ma tìga sɔ̀rɔ, i bɛ tìgàbo sàn.
772) N'i ye kuyu dalen ye welewelecila ye, diwocila màgo ma ɲɛ̀.
773) N'i ye nkunanìnjɛ ye fàli nɔ̌ fɛ̀, à mìsìmàkɔ̀nɔ̀na dòn.
774) N'i ye syɛ̌w tùgùlen ye fìnìkòlaw kɔ, kòlònsen tununen bɛ ù la.
775) Waraba dɛsɛlen bɛ ntɛ̌nkèɲe ɲimi.
776) Dɔ̀lɔ kunna dɔ̀lɔ̀koro kɔnɔ, à ka kan kà kun à mìnbagaw kɔnɔ.
777) Dɔ̌n diyatuma dè ka kan kà kɛ mɔ̀gɔ màbɔ̀tuma ye à la.
778) Nìn kɛra kɔnɔbaralasu ye.
779) Bǎ ka ca bàbon kɔnɔ, ǹka buran fànàba t'a la.
780) Mùgan b'i bolo, i màgo jɔ̀len bɛ tan ni duuru la, n'i kan ye k'i ka mùgan tɛ weece, ò y'a sɔ̀rɔ : i bɛ dɔ tà tan ni duuru kàn.
781) Bàkiilu ko man di mɔ̀gɔ̀ si ye.
782) Bàkiilu sǔ ka fìsa ɲɛnama ye.
783) Fɔlɔ waribɔ tùn ye nusibɔ ye, à tìgi tùn bɛ kàsi. Sisan, waribɔ ye nùgùbɔ ye, à tìgi bɛ ŋuna i n'a fɔ à sàtɔ don.
784) Hali n'i ye kɔ̀gɔ̀faradi kɛ kà e ka sokɔnɔ fa, n'i m'a kɛ na na, à tɛ timiya.
785) Mɔ̀gɔ min tɛ à bolo lasàma mɔ̀gɔw ye, joli bɛ à nɔ̀nkɔ̀nkuru la.
786) Mìsìsinsan ye dùngàrè ye, sabu, à tìgi màgo bɛ se kà sà k'à bìlàlen to yèn.
787) Mɔ̀gɔ min tɛ mɔ̀gɔ̀ sɔn, ni à ko : «Mɔ !», i kàna i kǔn yɛ̀lɛ̀ma.
788) Nàtàba bɛ sà wariso da la !
789) Nàtàba ni mɔ̀gɔ̀ tɛ ɲɛ̀.
790) N'i ye fɛnkalan màra bàra kɔnɔ, fìnìjɛ bɛ fìsàya à ye.
791) Tɛgɛmagɛlɛn, à ka sokɔnɔɲinɛ tɔ̀lɔ̌'n bɛ à yɛ̀rɛ ye.
792) Bakɔ lakali bɛ warabilenkɔrɔ to ji la.
793) Tulo bɛ sěn se ɲɛgan mà.
794) Bìnkɔ̀la mànkutu bɛ warabilen to ji la.
795) Bɔ̀rɛ bɛɛ bɛ fa, fɔ nàtàbɔrɔ.
796) Fàli ye tulo sɔ̀rɔ, à ko : «Biɲɛ».
797) Kà n sɔn sògo, kà n sɔn à jènìyɔrɔ la, ò bɛɛ n'a ta ko : «Kɛn bɛ nùgu la».
798) Ko-bɛɛ-nège-bɛ-n-na, ngòolòfeere tɛ ban à kùnkolo la.
799) Min bɛ ɲaamu ɲini, e kàna bàden jìra à la.
800) Nàtàba ni sugu lamini.
801) N'i y'a mɛn : «Kòlònkala tɛ se kà dòn syɛ̌ kɔnɔ», à sògo dè ko b'i ye.
802) N'i ye kamalenkɔrɔ fìla kɛ̀lɛ̀tɔ ye mùgan nɔ̌fɛ̀, tan ni duuru ko bɛ kelen kɔnɔ.
803) Sɔ̀rɔ bɛ ɲinini juguya.
804) Wari bɛ wari ɲini.
805) N'i ye maaɲɔjenina ka maaɲɔ sìsìtɔ ye, ni dɔ t'a bolo, dɔ b'a da.
806) Sɔ̀rɔ man gɛ̀lɛn, to-n-bolo dè ka gɛ̀lɛn.
807) Mɔ̀gɔ ye kɔ̀nɔ min sǔ tɔ̀mɔ, i tɛ ò kàsìkan dɔn.
808) Bosoli ɲɛdɔn-kojugu, myɛ̀sen b'o la.
809) Mɔ̀gɔ bɛ bàsi dun, kà à sɔ̀rɔ i ma à ɲìntin coron i kǔn na.
810) Dun-kà-fa ye tìɲɛ ye, ǹka bòbàràmugu fìla muguɲari-muguɲari, ò ye dumuni ɲuman nɔ̌ ye.
811) «Nìn ka di an ka cɛ̀kɔ̀rɔ̀ba ye», ò ye tìɲɛ ye, ǹka «À tɛ bàn foyi la», ò ye nùgùmàya ye.
812) «Fɛn bɛɛ ka di n kɔ̀rɔ̀man da», nùgùsen b'o la.
813) Kà bàji kɔ̀gɔ̀ma kɛ suruku da la k'ǒ k'ò kusukusu k'a bɔ̀n !
814) N'i ye sògòtòlìji kɛ suruku da, à tɛn'à pu.
815) Kɔ̀nɔ̀nin min b'i màgan tìle fɛ̀, ni su kòra, à bɛ ŋuna à ncɔ̀ki bolo.
816) Mɔ̀gɔ nùgu bɛ su kò i la, ǹka à tɛ kàla mana i ye.
817) Mɔ̀gɔ̀ tɛ se kà bɔ «n fara» bɛɛ jùla.
818) Myɛ̀tɔ ka kuma tɛ mìnɛ sògòbòsòyɔrɔ.
819) N'a fɔra : «Kɔnɔbara- bulon tɛ», fɛn duman bulon bɛ.
820) «Na tǒ dun», kɔ̀rɔ̀lènko dòn, ǹka nùgùma b'a bɔ sɛ̀bɛ fɛ̀.
821) Nàta bɛ fàli fàga ɲɔ̀ton kɔrɔ.
822) Ni bìlèn ma bɔ, myɛ̀tɔ tɛ dɔn.
823) Ni myɛ̌ ye mɔ̀gɔ min bìla fàlìntɔrɔn ɲimini na, kɔngɔtɔ bɛ sùnɔgɔ i ɲɛ.
824) N'i bɛ suruku ɲìnìnka ko : «Mùso jùmɛn ka tǒ ka di ?» à b'a fɔ ko : «Min ta bɛ mɔ̀ joona».
825) Nùgùma bɛ to à nùgu la.
826) ɲàmɔ̀gɔ̀den tɛ kiniduman tɔ̌ to.
827) ɲɔ̀kòlìjìkumu ka di dimɔgɔba ye, ǹka à sàkala bɛ bɔ à la.
828) Perepère kɔ̀nɔ̀ntɔn bɔra sǐ min na, sòlò tɛ nkàncàràki sɔ̀rɔ ò la.
829) Sògo sifilɛ ye kurun kelen ye.
830) Sɔ̀nkuna tɛ mɔ̀gɔ mìnɛ, fakuna dè bɛ i mìnɛ.
831) Suruku tɛ ɲùman di à bɛɛnninden mà.
832) Surukuba tɛ fɛnɲuman di à bɛɛnnin mà, bɛɛnnin nùgùma fana tɛ bàn ò la.
833) Bàkɔ̀rɔ̀nin sìra yɔrɔ o yɔrɔ, ni dùgu jɛra, jǎnko à tìgi k'à ye.
834) Bin tɛ bɔ fòndo la.
835) Cɛ̀kɔ̀rɔ̀ba sunguruntigɛ-fɛngɛkan ye : «N ka furusiri dòn».
836) Diɲɛ ka jugu diɲɛden mà.
837) Jatɔ tɛ jàba turu.
838) Kamalenkɔrɔ ka di caman ye, à wùlùyàsɔn tɛ kun bɛɛ la.
839) Kànu ye kɔ̀nkɔ̀nnàdɔgɔ ye, n'i sɛ̀gɛ̀nna à kɔrɔ, i b'a bìla kà bɔ i bolo.
840) Ni denmisɛnnin ye tulon kɛ a denmisɛn wulu la, i cɛ̀kɔ̀rɔ̀ba kɛ̀yɛ kànkolon bɛ to.
841) Ni denmuso min kolonyana, wùluw bɛ catiri dɔ̀n ò ba ka da la.
842) Npògòtìgìkanu ye waati ye.
843) Syɛ̌ min tɛ bùgun à kili kàn, à tɛ tɔrɔ.
844) «À ka di n ye» kùn tɛ cì soda la.
845) «À-ka-di-n-na» tɛ dabìla diɲɛ nègè-tɛ-n-na kɔ.
846) Ko duman tɛ dabìla gansan, diɲɛ dɔgɔ-tɛ-n-na kɔ.
847) Mɔ̀gɔ̀ tɛ ko duman dabìla gansan.
848) Bàkɔ̀rɔ̀nin nège b'a bòonsi balan ntɔmɔlɔnŋɔni na.
849) Npèkùkolo kùnùni ka di, ǹka à bòkɛ yɛ̀rɛ ye timinandiya ye.
850) Sònsànnin nège b'a mìnɛ jùru la.
851) Nàta bɛ dimɔgɔba dòn sǔ fɛ̀.
852) Mɔ̀gɔ diyanyeko, à bɛ nkàrànga cì e kesekèle kàn.
853) Sɛ̀mɛ̀kala ɲɛ kelen ye mɔ̀gɔ min bɔ mìsìkùndaga kɔrɔ, ò y'a sɔ̀rɔ à ko t'i ye.
854) «Bìsara ka ɲì kunu ta ye» jùrù tɛ ban ǒ tìgi la.
855) Cɛ̀kɔ̀rɔ̀ba ni fasan dǎn bɛɛ ye à dɔ̀ngɔ̀ko sɔ̀rɔ̀bàlìya ye.
856) Cɛ̀kɔ̀rɔ̀ba kodumantɔ bɛ basa-goloba.
857) Fulamuso ko bɛ cɛ̌ min ye, i nà se wɛ̀rɛ̀da la.
858) Ni sìlàntumu ma jìgin, myɛ̀tɔ bɛ yɛ̀lɛn.
859) Ni basanin ma jìgin, bìlakòro myɛ̀tɔ bɛ yɛ̀lɛn.
860) Mɛnɛmɛnɛ ko : «Mɔ̀gɔ kà sà i nège la, ò ka fìsa i nège kà sà i la ye».
861) Mɔ̀mɔ̀ni ka suma mùsònson bolo.
862) Mùsòkɔ̀rɔ̀nin kɔnɔko bɛ dɔgɔ goya à la.
863) Mùsòkɔ̀rɔ̀nin màlo bɛ kiniko min na, ǒ dàga tɛ sìgi à ɲìnɛ mà.
864) «N tɛ ɲɛ̀ kàrìsa denmusonin kɔ», ǒ dè sɛ̀gɛ̌n'n bɛ.
865) Ni mɔ̀gɔ min ma ɲɛ̀ korokɔɲɔ kɔ, i bɛ sìgi wòkɔ̀nɔ̀don kàn.
866) Ni mùsò ɲuman yelen ye bǒ kari cɛ̌ dɔ la, mùsòcɛ na taaran dòn à ta la.
867) N'i ko myɛ̀tɔ kà tasuma mɛnɛ, n'a daji m'a fàga, à nuji b'a fàga.
868) N'i ma ɲɛ̀ gèsèda kɔ, i bɛ kɔ̀lɛ turu.
869) N'i ɲɛbɔra dùgu min sira fɛ̀, à laban i bɛ taa yèn.
870) Sɔ̀n tɛ sarama la.
871) Mɔ̀gɔ̀ tɛ i diyanyebaga sɔ̀nkolon dɔn, fɔ à kà tasuma da i tɛgɛ.
872) Wulu wulilen tɛ nàmàya dɔn.
873) Cɛ̌ hakili bɛ fɛn bɛɛ sanfɛ̀ fɔ mùsòko.
874) «I miiri !» : ò bɛ kɛ̀lɛ bɛɛ ban fɔ mùsòkòkɛlɛ.
875) Mɔ̀gɔ bɛ se kà i den ka sòkòlònsan bàli, ǹka i tɛ se kà à ka mùsòkòlònfuru bàli.
876) Ni fɛnɲumannin tɔ̀mɔ̀baga ko àle tɛ ɲɛ̀ à kɔ, à bìra min kɔ don ?
877) Nidɔngɔ, ò ye nitigi mà sankalimaci ye.
878) Dennin tɛ à ba ka kànnàgɛlɛya dɔn, fɔ n'a ye à ɲàmɔ̀gɔ̀kɛ sɔnkini bɔ̀n.
879) Mɔ̀gɔ b'a fɔ ko : i bɔ'n bɛ mùso ko la, ò bɛɛ n'a ta, i jɔ̌'n bɛ da kɛ̀rɛfɛ̀.
880) Ni mɔ̀gɔ min y'a dɔn jɛgɛ tɛ kàsi, ǹka ni ò ye à ɲɛ filɛ, i b'a dɔn jòli b'o la.
Fali caman bɛ tunun k'a sababu kɛ zɔnye ye.
Fali jɔyɔrɔ ka bon taama ni ɲɛtaa baaraw sira kan togodaw la.
Sɔmiɲɛ fɛ, faliw kɔlɔsilen bɛ kosɛbɛ, nka ni tilema bɔra, fali bɛ bila u yɛrɛ ma.
O waati fana ye zɔnye nugu tuma ye kungo kɔnɔ.
Zɔnye ka di fali ye kosɛbɛ.
O waati la, n'i m'i hakili to i ka fali la, a bɛ coolo zɔnye nɔfɛ kungo kɔnɔ, a bɛ tunun.
Ni zɔnye ka ca kungo min kɔnɔ, fali bɛɛ bɛ taa a ye. N'u ye dumuni kɛ tile fɛ, su fɛ, u ka surun dugu min, u bɛ taa ji min yen, u tɛ segin u tigiw ka so bilen.
O la, n'i ka fali tununna, n'i b'a dɔn zɔnye ka ca dugu min kungo kɔnɔ, i bɛ taa a ɲini yen.
Afiripeja kɛra dɔnnin bulonba ye lakɔlikaramɔgɔw bolo dɔngɔnɔ duguw la
Kama lakɔlikaramɔgɔw ka cɛsiri, u ka nafa ani u ka nimisiwasa jirali ka ɲɛsin Afiripeja sɔrɔli ma u ka lakɔliso oridinatɛriw kan, o b'a to an bɛ se k'a fɔ ko Afiripeja sigili ɔridinatɛri 52 kan kama lakɔliso ni Banjagara lise la, o dabɔra kun min kama, o ɲɛna.
Afiripeja sigilen kɔ ɔridinatɛri 52 kan kama ani Banjagara lakɔlisow ani ɔridinatɛri yaalataw kan dɔngɔnɔ duguw la, lakɔlikaramɔgɔ mugan ɲɔgɔnna degera baarakɛli la ni Afiripeja ye.
Lakɔlikaramɔgɔ minnu tun ma deli ka baara kɛ ni ɔridinatɛri ye fɔlɔ, olu degera ɔridinatɛri taabolo fɔlɔw la dɔgɔkun kelen kɔnɔ. O kɔfɛ, u sɔrɔla ka fara lakɔlikaramɔgɔ tɔw kan ka Afiripeja baarakɛli dege bawo Afiripeja bɛ se ka kɛ i ko dɔnnin bulonba fiɲɛ fɛ fan bɛɛ la ni Ɛntɛrinɛti tɛ lakɔlikaramɔgɔw masurunna.
Afiripeja ɲɛfɔlɔ ja bilalen kogo kan, kalanso dɔ kɔnɔ, o y'a to bɛɛ sera ka faamuyali sɔrɔ Afiripeja nafa n'a baarakɛcogo kan. O kɔfɛ, lakɔlikaramɔgɔ kelen kelen bɛɛ taara i sigi ɔridinatɛri dɔ la walasa ka baara daminɛ u yɛrɛ ye Afiripeja kan, degelikɛbaga ka ɲɛfɔli kɔfɛ. U benna ka ɲininiw k'u yɛrɛ ye Afiripeja kan.
I n'a fɔ n y'a kɔlɔsi cogo min na fan bɛɛ fɛ n ye Afiripeja sigi ɔridinatɛriw kan yɔrɔ minnu na, n'i ko mɔgɔ ka ɲinini kɛ u degelen kɔfɛ, u b'a daminɛ n'u yɛrɛ ka duguw, u ka sigidaw walima u ka yɔrɔ seko ni dɔnkow ɲinini ye fɔlɔ.
O de kama, lɛrɛ ni lɛrɛ, an tun bɛ nin dɔngɔnɔ cɛkɔrɔba in ja ye ɔridinatɛri bɛɛ kan lakɔlikaramɔgɔw fɛ u ka ɲinini fɔlɔ senfɛ. O cɛkɔrɔba in ja de kɛlen bɛ ka dɔngɔnɔ duguw ɲɛfɔli tamasiyɛn ye wikipeja kan (tubabukan).
Foto in tara wikipeja kan
Ɔwɔ, o ka kan, bawo « dɔnni fɔlɔ ye yɛrɛdon de ye »
Afiripeja baarakɛcogo kalannen kɔfɛ, an ye hakilina falenfalenw kɛ minɛn in nafa kan ani k'a lajɛ cogo min na a bɛ se lakɔlikaramɔgɔw dɛmɛ kosɛbɛ u ka baaraw la walasa ka kalan kɛko ɲuman sabati u bolo, ka dɔnniya dafalen di kalandenw ma na ka jamana kɔnɔ.
Gɛlɛya foyi ma sɔrɔ o la bawo, « ka kɛ lakɔlikaramɔgɔ ye, o de ye ka kɛ hakilitigi ye, ka ko kura nafamaw kɛ »
O hakilina falen-falen ninnu bɔra ni miiriya caman ye an sinna ka minnu kɛli daminɛ o yɔrɔ bɛɛ la.
An ye kalansenw marayɔrɔ caman dilan ɔridinatɛriw kan walasa ni ɲinini kɛra kalansen min kan, k'o labɛn ka ɲɛ lakɔlikaramɔgɔ kulu fɛ, o sɛbɛn labɛnen bɛ mara a marayɔrɔ la. O dɔ kɛra tubabukan kalanni, tarikukalanni, jatekalan ani kalansenw bɛɛ la.
An jɛra ka ɲinininw kɛ kalansenw kan, k'u labaara ɲɔgɔn fɛ, k'u mara u marayɔrɔw la k'o kɛ misaali ye ka jira bɛɛ la walasa bɛɛ hakili ka to a kɛcogo la.
O baara in b'a to lakɔlikaramɔgɔw bɛ se k'u ka ɲininin kɛlen kɔrɔw n'u ka kalansen labɛnnenw ye nɔgɔya la ani ka sɔrɔ u ma ɲinini wɛrɛ kɛ o kalansen ninnu kan.
A b'a to fana u ka se k'u ka o baara ninnu tila u ni lakɔlikaramɔgɔ wɛrɛw cɛ yɔrɔjan fɛ jamana fan bɛ ni dɔrɔpubɔkisi ni guguludirawu ye, an ye minnu sigi ɔridinatɛri caman kan kama ni Banjagara ani ka lakɔlikaramɔgɔ caman dege baarakɛcogo la n'o lozisiyɛli ninnu ye.
Lakɔlikaramɔgɔw tun bɛ tile tan ni duuru sɛngɛlafiyɛnbɔ la, nka o m'a bali u k'u cɛsiri nin kalan ninnu na dɔgɔkun fila kɔnɔ, ka se ka Afiripeja n'a baarakɛcogo ɲɛdɔn o min bɛ se k'u dɛmɛ kosɛbɛ u ka baara la.
Taasibila ka ɲɛsin muso ma marisikalo tile 8 hukumu kɔnɔ
K'a ta kabini sɛ b'a fɔ kokoriko fɔ ka se waati min na tile b'a fɔ wulafɛ k'an bɛn tilebi fɛ n'a n'a ka sanu rɛyɔnw ye, muso bɛ yan !
A bɛ yan, kɔlɔnda la, a bɛ yan gabugu kɔnɔ, a bɛ yan kolonkala la, a bɛ yan tile kɔrɔ, a bɛ yan sanji kɔrɔ, a bɛ yan a makunnen, baara la, wa a bɛ yan n'a senteliman ye i n'a fɔ à bɛ ka kɛlɛ ka waati fɛ walasa ka se k'a ka tilebaaraw kɛ k'u lase : gabugu baara, cɛw nɛgɛnni ani ka demisɛnw jigi fa.
Muso, a bɛ yan !
A bɛ yan foro kɔnɔ, a bɛ yan kungokolon kɔnɔ dɔgɔsiri jukɔrɔ, a bɛ yan baganw cɛma, muso, a bɛ yan ni sɛgɛnbaliya ni muɲu ani hami ye ni demisɛnw ka ɲɛtaa ye ani diɲɛ bɛɛ.
Muso bɛ yan !
A bɛ yan biro kɔnɔ, a bɛ yan kan kɔnɔ, a bɛ yan dɔgɔfiyɛa la, a bɛ yan mobiliboli la, a bɛ yan pankurun kɔnɔ, a bɛ yan arajosow ni telewisɔnsow la, a bɛ yan, muso bɛ yan diɲɛjɔba kan walasa ka koko kari ka bɔ baaradaw ni ɲɔgɔn cɛ, kanw ni ɲɔgɔn cɛ walasa ka danfarabarajuru tigɛ ka bɔ jamanaw cɛ.
Muso, a tɛ sɛgɛn, a muɲunen don.
A bɛ yan, muso, garaziw kɔnɔ, potow sanfɛ, kalansow kɔnɔ, wa u bɛ yan dɔgɔtɔrɔsow kɔnɔ.
A bɛ fan bɛɛ !
A bɛ yan, muso, yɔrɔjan, tunka fɛ ka kɔngɔ, minɔgɔ ani ɲɛnafin muɲu walasa k'a seko kɛ du ka ɲɛtaa la, jamana ka ɲɛtaa la an'a ka juruya sabatili.
Aw ni ce, an baw !
Aw ni ce baarada bɛɛ la, an faw kɛrɛfɛ walasa k'a jira u ko doni ka girin, ko aw bɛ yan k'u dɛmɛ k'a ta, o kɛtɔ, aw ma ɲinɛn anw kɔ, anw minnu y'a dens ye.
A bɛɛ n'a ta, aw minnu bɛ an faw dusu suma, k'anw ka tɔɔrɔ muɲu, aw b'o bɛɛ kɛ makun ni sabali kɔnɔ, aw ye baji jabali ye.
Aw ye baji jabali ye bawo aw ma danfara don diɲɛ demisɛnw ni ɲɔgɔn cɛ, an bɛɛ y'aw denw ye wa k'aw to an faw kɛrɛfɛ, diɲɛ bɛɛ taɲɛ wa bɛn bɛ sabati diɲɛ fan bɛɛ.
Aw ni ce !
Bamanankan daɲɛw kɔrɔɲɔgɔnma-ko : bosolisɛbɛn dɔ kɔrɔɲɔgɔnmaw bosoli.
Bamukan
Kɔrɔɲɔgɔnmaya ye cyɛn ye bamanankan na.
Kɔrɔɲɔgɔnma Bɛ daɲɛ caman na.
Sɛbɛnfɛnw minnu y'o Sɛmɛntiya, olu kàlanni ye mun Fɔ an ye o ko kan ?
Kuma Bɛ yen de.
Kùnfɛjate la tèn, a bɛ Bàla mɔgɔ la ko kɔrɔɲɔgɔnmaya bɛ Tɛmɛ daɲɛ 2 kan kosɛbɛ bamanankan na.
Bari an caman fɛ, bamanankan ka kɔrɔɲɔgɔma-ko ma Jiidi fo kà Se o bɛɛ ma.
Mɔgɔ caman yɛrɛ hakili la, kɔrɔɲɔgɔnmaya Bɛ daɲɛ minnu ni ɲɔgɔn cɛ o kɛ man di k'i yɛrɛ Bɔ daɲɛ fla la ɲɔgɔn fɛ.
Gafe bɔlenw ka kɔrɔɲɔgɔnma fɔlenw ye kɔrɔɲɔgɔnmaw Jira an na ni bàlannako dɔw ye.
Bosolisɛbɛn tɔmɔnen ye kɔrɔɲɔgɔnma dɔw Jira an na minnu Bɛ daɲɛ seegin Bɔ tusun kelen kɔnɔ.
Daɲɛ minnu Fɔra kà Kɛ kɔrɔɲɔgɔnma ye sɛbɛnw kɔnɔ yala o bɛɛ bɛ Se kà Jate kɔrɔɲɔgɔnma yɛrɛ-yɛrɛ ye wa ?
A dɔw kɔni bosoli y'a Jira an na ko jɔsen tɛ a dɔw ka kɔrɔɲɔgɔnmaya la.
Kɔrɔɲɔgɔnmaya bɛ Bòli daɲɛw cɛ minnu Bɛ mabɛnsiya kelen na i ko tɔgɔ ni tɔgɔ, wale ni wale.
Nin bosoli in y'o Sɛmɛntiya kà Tla kà mabɛnsiya damadɔ Jira ko kɔrɔɲɔgɔnmaya Tɛmɛna olu kɔnɔdaɲɛw ni ɲɔgɔn cɛ bamanankan na.
Tnɔ laban min bɛ Se kà Ye nin ɲinini kàlanni na, o ye kɔrɔɲɔgɔnma tusun kelen kɔnɔdaɲɛw sogolocogo dalilu kɛli ye k'u Tlà-tla kulu ni kulu ye : a daɲɛw ka bɔnnaya, dorokolenya, kansureya n'a ɲɔgɔnnaw.
Damako
Damako damadɔ Bɛ an ka fasiri in sɛbɛncogo la minnu ka kan ni ɲɛfɔli ye.
Anw Bɛ kuluw fɛ kulu minnu ye taabolo kuraw Labɛn k'u Dajira bamanankan sɛbɛnni tɔ baarali la kà Ɲɛ̀ kà T'a fɛ.
O kulu dɔw ye MAKDAS-BƐNBAKANDUNGEW ye, Kan ni Yiriwa, Fàkan Kanbaaraso ani dɔ wɛrɛw.
O kulu kofɔlen ninnu ye fɛ̀ɛrɛ kura dɔw Dajira k'u fana Dòn u ka sɛbɛnniw na gɛ̀lɛya dɔw furakɛli kanma bamanankan sɛbɛncogo kɔrɔ la i n'a fɔ kàlanni gɛ̀lɛya banbaliw, o minnu ye kanhakɛw sìgibaliya nɔ ye ani daɲɛ dorokolenw jànyako-juguya nɔ ye.
Aw b'o fɛ̀ɛrɛ kuraw batolen Ye fasiri in kɔnɔ kà Taa i n'a fɔ walew dabɔ kùnbayali, cì dònni daɲɛ janw na, kanhakɛw taamaʃyɛn sìgili, mɔsɔnni batoli, blànkɔw dorokobaliya, « ʃ » blàli « sh / sy » nɔ na ani daɲɛ doolomaw ɲɛfɔli.
Walasa u kana Kɛ bàlannako ye aw bolo, an y'u Dàntigɛ yan k'aw Lasɔmi.
Walew siginiden fɔlɔ kɛli kùnbaba ye
I bɛ walew daminɛ sɛbɛnnen Ye ni siginiden kùnba ye bari bamanankan na wale tɛ siyakelen-daɲɛ ye (daɲɛ min tɛ To mabɛnsiya kelen na a ye o ye sɛbɛnni kɔnɔ).
Wale bɛɛ tɔgɔlama Bɛ yen : a bɛ Bòli (Bòli : wale) / a bɛ bòli la (bòli : tɔgɔ).
Daɲɛ min ye wale ye o sɛbɛncogo n'a tɔgɔlama sɛbɛncogo bɛɛ ye kelen ye.
Nka gɛ̀lɛya Bɛ yɔrɔ min na o y'a daɲɛ in kàlancogo ye siya ni siya.
Ni daɲɛ Bɛ waleya la, a bɛ faranfasibali mankan Bɔ kuday.
Nka n'o daɲɛ kelen Bɛ tɔgɔya la, a bɛ Fɔ ni farafansilen kanhakɛ ye cogo min na a bɛ Se kà Fɔ ni faranfasibali kanhakɛ ye tèn.
O kɔrɔ ye ko a daɲɛ in faranfasilen kàlankan n'a farafasibali kàlankan tɛ kelen ye.
U dun sɛbɛncogo la, taamaʃyɛn tɛ yen k'i Blàsira ko a ka kan kà Kàlan ni faranfasibali kanhakɛ ye walima o sina.
O taamaʃyɛn blàbaliya fɛ, i kana Dàn i ka karamɔgɔbaya ma bamanankan na, i bɛ Tungurun yɔrɔ caman na sɛbɛnni dɔ kàlantɔ k'a sababu Kɛ o kisa ɲɛnabɔbaliya ye bamanankan sɛbɛncogo kɔrɔ la.
An ye kulu minnu Kofɔ, olu ka taabolo dajiralen ye k'a daɲɛw daminɛ Kɛ siginiden kùnba ye n'u Bɛ waleya la sɛbɛnni kɔnɔ ni k'u To ni siginiden misɛn ye n'u Bɛ tɔgɔya la.
O bɛ dànfara min Dòn u cɛ ɲɛ ka ye la o bɛ fù Siri u kàlancogo jɛ̀li la taamaʃyɛntanya fɛ.
Cì dònni daɲɛ dorokolen janw na
An bɛ cì Dòn daɲɛ dorokolen janw ni ɲɔgɔn cɛ n'a min kumaden hakɛ Sera sàba ma dɔrɔn.
An tɛ Tɔ dorokolen kumadenw kà Nɔrɔ ɲɔgɔn na kà Se sàba ma ni cì ma Dòn kumaden dɔ ni tɔw cɛ walasa ɲɛdon ka Dya a daɲɛ kɔnɔ k'a kàlanni Nɔgɔya : kankelen-daɲɛgafe, mɔgɔjeni-kuma, kɛlɛkɛ-minɛn, misi-kunkolo-jenikuma.
Wajibi tɛ cì dònyɔrɔko ye a daɲɛ kɔnɔ.
A dònyɔrɔ fɛn o fɛn y'i Dya, sanko a ka Dòn kumaden dɔ ni tɔw cɛ.
A kana kumaden dɔ Tigɛ flà ye.
Tɔto minnu b'o ko la olu man ca.
O dɔ ye nɔrɔnnaw ni blànkɔw (kɔblaw) sèndonbaliya ye a cìmako la.
Hali n'o dɔlakelen bɛ dorokolen min na, n'a dorokolen kumaden hakɛ ma sàba Bɔ, cì tɛ Dòn a la: mɔgɔladon, jamanafɛtaa, ɲɛɲinini.
A tɔtoyɔrɔ dɔ wɛrɛ ye ni dorokolen kumaden sàba ʃi jànya tɛ Tɛmɛ kanɲɛ kelen kan, cì tɛ Dòn o la walima ni kumanden fla B'a la minnu bɛ Dàn kanɲɛ kelen ma : fasoko, kùnkankuma, kàlansoko...
Nka n'u Sera kumaden naani kɔni ma o kanɲɛkelenya la, cì bɛ Dòn.
An y'a taabolo Bɔ a sira fɛ sɛbɛn in kɔnɔ.
Daɲɛ kanhakɛ sìgili matarafali
Daɲɛ kanhakɛ sìgibaliya (woro: jiriden / woro: sèn kunbere ni san cɛ) Nàna ni fyɛ̀nba dònni ye kàlanni ni faamuya fla bɛɛ la bamanankan sɛbɛnnen na.
Misali la, n'i y'a Sɛbɛn ko « muso ye fini Sàn sugu la », blasiralan t'i bolo k'a Dɔn kuma kan Bɛ « fini : min bɛ Dòn farikolo la » ni « fini : min bɛ Tobi kà Dun» min kelen ma.
O yɔrɔ la, kàlanni gɛ̀lɛya ye n'i ye « fini » Kàlan ni kanhakɛ min ye n'o ma Nà Bɛn « fini » laɲininen kanhakɛ ma, f'i ka Segin i kɔ kà N'a Kàlan tugun.
Faamuya gɛ̀lɛya fana y'o kelen ye bari « fini » kàlankan b'a kɔrɔ Yɛlɛma.
O fyɛ̀nw bɛ Furakɛ cogo min na, anw fɛ, o ye ka taamaʃyɛn Blà daɲɛ kankahɛ sinama fla kelen na kuday ni kà tɔ kelen gansan To.
An ye tùlu jɛngɛlen (`) Tà k'o Kɛ an ka taamaʃyɛn blàta ye.
O bɛ Blà kanhakɛ min kanma u fla cɛ la, jiginnen ni yɛlɛnnen, o ye kanhakɛ jiginnen ye.
Komin a kanhakɛ bɛ Jigin kanɲɛw kan daɲɛ kɔnɔ, an bɛ daɲɛ kanɲɛ fɔlɔ dɔrɔn ta Sìgi o kanɲɛ kanma (dafalen) kùn na a ko kɛrɛnkɛrɛnni 'kan ma.
Nkà an ka bɛnkan tàlen fɔlɔ ye k'a Sìgi daɲɛ kanhakɛ jiginnenw kan daɲɛ minnu kanhakɛ sina yɛlɛnnen bɛ Sɔrɔ bamanankan na (wòro : jiriden / woro : sèn kunbere ni san cɛ).
An t'a Sìgi fɔlɔ daɲɛ kanhakɛ jiginnen kan, n'o ɲɔgɔn kanhakɛ yɛlɛnnen tɛ bamanankan na (foro : cikɛkɛnɛ).
N'a bɛ Sìgi daɲɛ gansannama kan, n'o Dònna dorokolen kɔnɔ a tɛ Sìgi o kan blen fo n'o Kɛra dorokolen daminɛ ye.
Komin kanɲɛ fɔlɔ y'an ka sìgiyɔrɔ fɔlen ye, ni daɲɛ wɛrɛ min Bɛ dorokolen kumadenfɔlɔya la, tùlu sìgili bɛ Ɲɛɲini o de kan : wòro, wòrosun, sòkunworo, furuworo.
Aw bɛ Bɔ o taabolo matarafalen kan sɛbɛn in ɲɛ fɛ kà Taa.
Faranfasibali kanhakɛ sìgili matarafali
Kanhakɛ wɛrɛ min Bɛ bamanankan na n'an ko a ma ko mabɛn kanhakɛw (faranfasilen ta ni faranfasibali ta), olu dànfarabaliya sɛbɛnni kɔnɔ o fana Nàna ni gɛ̀lɛyaw ye kan kàlanni n'a faamuyali la.
O kanhakɛw ni daɲɛ kanhakɛ dànfara dɔ ye mabɛn taw bɛ Bòli tɔgɔ ni matɔgɔw (tɔgɔlaka) dɔrɔn kan.
O kɔrɔ ye ko ni daɲɛ min tɛ tɔgɔlaka ye k'o sèn tɛ faranfasilenko ni farafansibaliyako la.
O kanhakɛ bɛ Waleya cogo di kumasen kɔnɔ ?
« Cɛ̀ » kàlankan n'a kɔrɔ Bɛ cogo min na nin kumasen fla nàtaw la o bɛ dɔ Fɔ a ko la.
Cɛ̀ ma Nà ɲɔgɔnye kɛnɛ kan (cɛ̀ dɔw Nàna nka kuma kan Bɛ cɛ̀ min ma o de ma Nà).
Cɛ̀ ma Nà ɲɔgɔnye kɛnɛ kan (cɛ̀ fàn ʃi ma Nà).
« Cɛ̀ » kàlankan yɛlɛmani nin kumasen fla dabɔ la o fana bɛ Nà ni a kumasen fla kɔrɔw fɔli ye ɲɔgɔn kɔ.
Taamaʃyɛnnan dun tɛ kelen na k'o Dànfara kà Bɔ tɔ kelen na sɛbɛnni na.
O fana ye gɛ̀lɛya ye an bɛ kà min Furakɛ ni dɛnnan tùlu (‘) blàli ye kelen daɲɛ daminɛ na.
Daɲɛ faranfasilen ni farafansibali cɛ, an ye taamaʃyɛnta Kɛ faranfasibali ye kà farafansilen To a cogo la.
I kɛ o kɛ k'a taamaʃyɛn Ye kà Nɔrɔ daɲɛ min siginiden fɔlɔ numankɛrɛ la, i bɛ Sin k'a Dɔn tèn k'o ka kan kà Kàlan ni faranfasibali kanhakɛ ye.
Komin ɲinini dɔw y'a Jira ko masalabolo kɔnɔ, ko tɔgɔlaka kelen nàli ka ca faranfasilen kanhakɛ la kà Sago farafasibali ta kan (Dukure 2006 :6), an ye faranfasibali Kɛ taamaʃyɛnta ye o sababu la bari o bɛ dɔ Bɔ mɔgɔw ci la taamaʃyɛn blàli la ani kà taamaʃyɛn yeta Dɔgɔya sɛbɛn kɔnɔ.
Nin sɛbɛn na, i mana dɛnnan (‘) taamaʃyɛn ye tɔgɔlaka fɛn o fɛn na, o ye o tɔgɔ masina fɔyɔrɔ dɔ ye ni faranfasibali kanhakɛ ye.
An kɔni t'a Blà fɔlɔ tɔgɔ mankutulenw kan (dononkɔrɔ blen, finman, jɛman, ...) walima tɔgɔ dàntigɛlenw kan (mɔgɔ naani, wɛrɛ, tan, ...)
Mɔsɔnni batoli
Fasiri in sɛbɛnni kɔnɔ kà Taa, aw b'a Ye ko kanntan (dafata) fla sɛbɛnnen dòn kà tùgu ɲɔgɔn na : tla, dlon, ɲwaan, tnɔ....
A Bɛ daɲɛ minnu na, siginiden dɔ bìnni de bɛ Nà ni o kɛrɛfɛ-kanntan fla gɛrɛli ye ɲɔgɔn na.
Kanma (dafalen) bìnnen nɔnablabaliya ye taabolo ye an bɛ min Weele ko mɔsɔnni.
A daɲɛsugu bɛ sɛbɛncogo fla Sɔrɔ : a mɔsɔnnen sɛbɛncogo (tla, dlon, ɲwaan) an'a mɔsɔnbali ta (tila, dulon, ɲɔgɔn).
Anw y'a Kanu k'a mɔsɔnnen sɛbɛncogo Bato.
A man kan kà Jate fili ye walima kalabannciya ye.
Kùn minnu b'a To an bɛ mɔsɔnni Bato an ka sɛbɛnniw na olu dɔw bɛ Sɔrɔ fasiri dɔw kɔnɔ i n'a fɔ (Dukure 2006).
Blànkɔw nɔrɔbaliya
Blànkɔw (kɔbla) jateli kà Kɛ u dànmadaɲɛ ye mabɛn siratigɛ la o ye sira jɛlen ye.
U ni daɲɛ ʃi tɛ Nà ɲɔgɔn kɔrɔ kumasen kɔnɔ k'u n'o ye siya ye kuma tɛ u ka Kɛ jɔyɔrɔ kelen na.
O kɔrɔ masurun tɛ dɔ wɛrɛ ye, blànkɔ bɛ Nà kà Da daɲɛ min kan kumasen kɔnɔ o siya ye tɔgɔ ye tuma bɛɛ, fo ni o tɔgɔ in mankutulan walima o dàntigɛlan dɔ Dònn'a n'o cɛ.
A jɔyɔrɔ ye dafa ye o la, kɔdafa, kɛrɛnkɛrɛnnenya la.
N'i mɔgɔ min bɛ minɛ Kɛ o ma, i tɛ Sɔ̀n u n'u kɛrɛfɛ-daɲɛ ʃi ka Nɔrɔ.
I man'a n'a ɲɛfɛdaɲɛ Nɔrɔ ɲɔgɔn na kun o kùn kan ma, i ye kojugu Kɛ bari i y'a wale dafa Nɔrɔ ɲɔgɔn na kà kumasen dafako Dòn bɔgɔ la.
Blànkɔ yɛrɛ ye den duuru de bamanankan na : fɛ, kan, la/na/ra (lɔ, nɔ, rɔ) ma, ani ye.
N'a Bɔra olu la, a tɔ fɛn o fɛn bɛ Jate dɔ ye o bɛɛ ye tɔgɔ ye.
A bɛɛ kanhakɛ jiginnen dòn.
An tɛ na kuma Jànya yan.
An bɛ kàlannikɛla Lasɔmi dɔrɔn ko a tɛ na blànkɔ ʃi ni daɲɛ dorokolen Ye yan.
« kɔnɔ ni bolo ... »
ninnu fana jateli kà Kɛ blànkɔ dɔ ye i t'o kuma Mɛn yan.
Ni min b'a fɛ faamuya wɛrɛ Sɔrɔ blànkɔw ka dorokobaliya kan, o na Bɔ sɛbɛn wɛrɛw kɔnɔ i n'a fɔ (Dukure 2006).
« ʃ » tàli kà Blà « sh / sy » nɔ na o daɲɛw sɛbɛnni na
Aw bɛ « ʃ » » ye yɔrɔ o yɔrɔ, a bɛ daɲɛw kɔnɔ an tùn bɛ minnu Sɛbɛn ni « sh » ye kà tɛmɛ.
Komin 1983 sàn siginiko sariya ye taamaʃyɛn-flako da Blà mankan kelen sɛbɛnni na, anw fana tɛ baara Kɛ « sh » ye blen kuma tɛ « sy » ma o min ye sɛbɛnnikɛla (Bayel 2007) dɔw ka sɛbɛncogo y'a fɛn kelen in na.
« ʃ » sɛbɛnni dadugali tùn bɛ kà kolokolo waati la dɔw fɛ.
Nka o tìgiw tùn ma min Faamu a ko la o ye « ʃ » ye ka mankankoloya ye : a bɛ dànfarali Kɛ daɲɛ dɔw la jaati.
O yɔrɔw la, daɲɛ fɔli ni « s » ye walima « ʃ » mankan ye o tɛ nanflako ye.
O yɔrɔ dɔ ye « sɛ̀ : i ni sɛ̀ » ni « ʃɛ : kà ʃɛ Jeni ».
« s » ni « ʃ » tɛ Se kà ɲɔgɔn Nɔnabla fyew.
Anw bɛ « ʃ » Kɛ bamanankan siginiden dɔ ye n'a bɛ ʃɔɔri « s » ni « t » cɛ.
Bamanankan siginiden bɛ To a 28 kɔrɔ hakɛ la o la.
Kɔrɔɲɔgɔnmaw misalidaɲɛw doolomaw
Doolo (*) Bɛ daɲɛ minnu kan kɔrɔɲɔgɔnmaw cɛ la, olu ma Bɔ bosolisɛbɛn kɔnɔ.
Olu Bɔra an yɛrɛ ka bamanankan faamuya kɔnɔ.
An y'u Fàra bolosisɛbɛn ka dilenw kan yɔrɔ dɔw la k'a Jira ko tusun kelen kɔnɔdaɲɛ dànyɔrɔ in tɛ a tusun kɔrɔɲɔgɔnma daɲɛ hakɛ bannen ye kan kɔnɔ.
Sɛbɛn ka fɔli Sera hakɛ min ma o dɔrɔn dòn.
Waleyabolo
An ye bamanankan daɲɛw kɔrɔɲɔgɔnmaya-ko ɲɛɲinini fòro Bìn nin ɲɛnabɔcogo kofɔta ninnu na.
Kɔrɔɲɔgɔnma-kokuma Bɛ sɛbɛn minnu kɔnɔ bamanankan na, an y'o dɔw Kàmani kà Kɛ ɲɔgɔn kan bosolisɛbɛn ye.
O bosolisɛbɛn Kɛra gafe minnu ye olu ye :
Dictionnaire bambara-français, ʃarl Bayel ka daɲɛgafe bɔlen, 2007 bɔko ; Ŋɛɲɛkɔrɔ ka Tonnkan, Jeli Jafe Jabatɛ ka gafe bɔlen, 2007 bɔko ; Wagadu kankelen-daɲɛgafe, MAKDAS sɛbɛnca, 2008 Bamanankan mabɛn, NUFU 2006
Daɲɛ minnu Fɔra kà Kɛ kɔrɔɲɔgɔnma ye Bayel daɲɛgafe kɔnɔ, an Fɔlɔla k'olu Saalo kelen-kelen k'olu sɛrɛ Sìgi.
Kɔrɔɲɔgɔnmaw yɔrɔdɔnni ma Gɛ̀lɛya o gafe in kɔnɔ bari n'o bɛ fura min ɲɛ yɔrɔ o yɔrɔ la, o taamaʃyɛn Kɛra o gafebɔbaa fɛ « syn » ( synonyme : kɔrɔɲɔgɔnma kùntigɛlen fransɛkan na) blàli ye a dònta kɔrɔɲɔgɔnma fɔtɔ.
An Sɔrɔla kà kɔrɔɲɔgɔnmaw tusun jate Minɛ kelen-kelen kà gɛrɛnɲɔgɔnna-sababu Ɲini a tusunw ni ɲɔgɔn cɛ kà Taa.
An Sera kà tusun minnu Fàra ɲɔgɔn kan olu Kɛra kɔrɔɲɔgɔnmaw bosoli waleyacogo ye fasiri kɔnɔ.
Bosoli sèn fɛ kà Taa, kulu min misalitusun ma Sɔrɔ Bayel daɲɛgafe kɔrɔɲɔgɔnma sɛrɛ tɔmɔnen kɔnɔ, an y'olu Bɔ gafe kofɔlen tɔ ninnu dɔlakelen na n'o dɔ Sɔrɔla o min kɔnɔ.
A daɲɛsɛrɛ daɲɛw ka kɔrɔɲɔgɔnmaya maflɛli ye dalilu caman Da kɛnɛ kan, dalilu minnu ye u siri ɲɔgɔn na kà Kɛ kɔrɔɲɔgɔnmaw ye.
Bososɛbɛn kɔnɔ, an ye dɔw ye kɔrɔɲɔgɔnmaw la minnu ka kɔrɔɲɔgɔnmaya tɛ kolo kan.
An ye mafɔliw Kɛ o n'a ɲɔgɔnnaw kan k'an ka daliluw Di an sɔ̀nkunw n'an sɔ̀nbaliyakunw kan tusunw kɔnɔdaɲɛw ka kɔrɔɲɔgɔnmaya la.
An ye Ŋɛɲɛkɔrɔ ka Tonnkan gafe kɔnɔ-kɔrɔɲɔgɔnmaw Sɔrɔ cogo min na o Kɛra o gafe in ɲɛ damadɔ fana kàlanni ye k'o daɲɛw n'u kɔrɔɲɔgɔnmaw Blà ɲɔgɔn na, ni daɲɛ min kàlantɔ ye kɔrɔɲɔgɔnma dɔ Jigin an kɔnɔ.
An y'a Dabɔ o gafe ɲɛ fɔlɔ la fo kà Se a ɲɛ 88nan ma o waleya bòlili la kà Taa.
Kɔrɔɲɔgɔnma sɔrɔlenw o sèn fɛ o dɔw Kɛra k'an bolo Dɛmɛ nin baara la.
O bɛɛ tɛmɛnen kɔ, an yɛrɛ ka bamanankan faamuya y'a To an ye misali dɔw dafa di k'a sɔrɔ o ma Bɔ gafe kɔnɔ.
O yɔrɔsuguw la, i b'a Ye ko gafetɔgɔ walima gafeɲɛ ma Blà o daɲɛw ɲɛ kɔrɔ u bɔyɔrɔko la.
Fasiri dànyɔrɔ
Fasiri bɛ Bòli kɔrɔɲɔgɔnmaw kan bamanankan na.
A ko fànba Kɛra kà Dàn an ka bosolisɛbɛn kɔnɔtaw ma.
Ni misaliya min tɛ bosolisɛbɛn kɔnɔ o kùnkankuma tɛ Ye fasiri la.
Bosolisɛbɛn y'a To an Sera ka dakun minnu Lakamu an ka fasiri kɔnɔ o bɛ Fɔlɔ kɔrɔɲɔgɔnma ni kɔrɔɲɔgɔnmaya yɛrɛ ɲɛfɔli la.
O kɔ fɛ, da Dònna kɔrɔɲɔgɔnmaw yɛrɛ tlacogo la ka Kɛ kulu ni kulu ye ani kùn minnu Nàna n'o tlaliw ye.
Dakun sabanan na, bosolisɛbɛn yankan ye kɔrɔɲɔgɔnma minnu Di o tusunw kelen-kelenna kɔnɔdaɲɛ fana Kɛra a dànma-tlacogo ye.
O Kɛra kɔrɔɲɔgɔmaw tusunw tlali ye n'u kɔnɔdaɲɛ caya dalilu ye.
Lakamuni naaninan Bòlila kɔrɔɲɔgɔnmaw nafabɔ-siraw kan.
O kɔrɔ ye ko magosugu minnu bɛ Jɔ kɔrɔɲɔgɔnmako dalilu la kan baaraw kɔnɔ, o dɔw Dàntigɛra o dakun na.
Dakun laban na sa, an ye kɔlɔsili minnu Kɛ daɲɛ kɔrɔ woyolenw ka kɔrɔɲɔgɔnmaya kan, an ye dɔ Fɔ o koɲɛ kan.
Kɔrɔɲɔgɔnma ni kɔrɔɲɔgɔnmaya ʃifɔli
Sɛbɛnfɛnw ye mun Fɔ kɔrɔɲɔgɔnma-ko kan ?
Kɔrɔɲɔgɔnma ye mun ye ?
Kɔrɔɲɔgɔnmaya fana ye mun ye ?
Komin a taabolo in bɛ kan bɛɛ la, an ye ɲɛfɔli minnu Sɔrɔ kɔrɔɲɔgɔnma-ko kan hali n'a sɛbɛnnen dòn kan wɛrɛw la olu Flɛ nàta ninnu ye :
Jalo [Diallo] 2006 :53 la, nin sira damadɔ Fɔra kɔrɔɲɔgɔnmaw kan tàn : « daɲɛ fila bɛ se ka jɛ kɔrɔ kelen na, ka a sɔrɔ u fɔcogo n'u sɛbɛncogo tɛ kelen ye.
A bɛ fɔ olu ma kɔrɔɲɔgɔnmaw ».
Kɔrɔɲɔgɔnma Fɔra tuguni kà Kɛ nin fɔta ninnu ye (Gr05) kɔnɔ: "se dit de mots ou d'expressions qui ont le même sens (ou une signification voisine)".
O Ɲɛfɔli in bɛ Se kà Bayɛlɛma bamanankan na kà Kɛ : a bɛ Fɔ daɲɛw walima fɔtaw ma minnu kɔrɔ ye kelen ye (walima minnu kɔrɔ ka surun ɲɔgɔn na).
Anglɛkan sɛbɛn dɔ (O' Grady 1997: 246) fana Ko – « synonyms are words or expressions that have the same meanings in some or all contexts » – kɔrɔɲɔgɔnmaw ye daɲɛw ye walima fɔtaw ye minnu bɛ kɔrɔ kelenw Fɔ u fɔko dɔw la walima u fɔko bɛɛ la.
Fɛn min ye kɔrɔɲɔgɔnmaya ye sa, a Fɔra k'o ye « relation entre deux mots ou deux expressions synonymes » (Gr05).
O bɛ Se kà Fɔ bamanankan na tàn : daɲɛ kɔrɔɲɔgɔnma fla walima fɔta kɔrɔɲɔgɔnma ni ɲɔgɔncɛkow.
MEJ09 tɛ Dàn o dɔrɔn ma kɔrɔɲɔgɔnmaw ɲɛfɔli la.
O sɛbɛn ko tàn fana: « les synonymes sont des mots identiques ou voisins par le sens et différents par la forme ».
O kɔrɔ ye bamanankan na ko : kɔrɔɲɔgɔnmaw ye daɲɛ kelenw ye kɔrɔko sira fɛ walima minnu ka surun ɲɔgɔn na kɔrɔko siratigɛ la k'a sɔrɔ u sogolocogo tɛ kelen ye.
Taalen ɲɛ halisa, (Lɛmann 2008 :83) Ko - « la synonymie est la relation d'équivalence sémantique entre deux ou plusieurs unités lexicales dont la forme diffère » - kɔrɔɲɔgɔnmaya ye kɔrɔkelenya sira kɛli ye daɲɛ fla walima daɲɛ caman cɛ k'a sɔrɔ u sogolocogo tɛ kelen ye.
Nin ɲɛfɔli sugandilen ninnu bɛɛ yelen kɔ fɛ, an yɛrɛw ka faamuya ye ɲɛfɔli min Lase an ma kɔrɔɲɔgɔnma kan walima kɔrɔɲɔgɔnmaya kan, o Flɛ kà Nà nin ye :
Kɔrɔɲɔgɔnma ye daɲɛ ye min ni daɲɛ wɛrɛ walima daɲɛ wɛrɛw bɛ Jɛ̀ kɔrɔ kelen na k'a sɔrɔ u sogolocogo tɛ kelen ye kan kelen kɔnɔ.
Kɔrɔɲɔgɔnmaya ye taabolo minnu b'a To daɲɛ dɔw blàli ɲɔgɔn nɔ na kɔrɔ kelen fɔli kan ma o fanga ka bòn kosɛbɛ kan kelen kɔnɔ.
Nin koɲɛ fla bɛ Bòli ko damadɔ kan.
O kow dɔ ye a k'a Sɔrɔ daɲɛ ninnu kà Ye mabɛnsiya kelen kɔnɔ.
II.
Kɔrɔɲɔgɔnmaw tla-tlali kà Kɛ kulu ni kulu ye
N'i ye kɔrɔɲɔgɔnmaw bakuuru tɔmɔnen Maflɛ kà Lasàa, i bɛ dɔw Ye a la minnu bɛ Se ka Fàra ɲɔgɔn kan kà Kɛ u danmakulu ye kà minɛ Kɛ u sogolocogo fɛ̀ɛrɛ dɔw kɛli la kelen ye.
Ni fɛ̀ɛrɛ kelen min Yera kelen ni fla min na, o bɛ Tà kà Kɛ olu ka kuluya sababu ye.
An b'a Dɔn k'a Fɔ ko kɔrɔɲɔgɔnmaya bɛ Tɛmɛ daɲɛsiya-kelenmaw cɛ i n'a fɔ wale ni wale cɛ, tɔgɔ ni tɔgɔ cɛ (NUFU 2006 :53).
Nka o kulusugu ko tɛ.
Kulu minnu ko dòn olu Flɛ nin ye kelen-kelen :
1.
Daɲɛ mabɛnsiya minnu kɔnɔdaɲɛw Yera kɔrɔɲɔgɔnmaya la
Daɲɛ siya ka ca kanw na an kan Bɛ min ma yan ko mabɛnsiya.
Kanw bɛ jɛ̀ ye siya dɔw ye nka siya bɛ Sɔrɔ kan na min tɛ kan wɛrɛ la.
Bamanankan daɲɛ dɔw bɛ Weele mabɛn siratigɛ la ko wale, tɔgɔ, mankutulan ani dɔ wɛrɛw.
Komin kɔrɔɲɔgɔnmaya bɛ Munu-munu daɲɛ siyako kan, an ka kɔrɔɲɔgɔnma tɔmɔnenw ye siya damadɔ Jira ko kɔrɔɲɔgɔnmaya bɛ Tɛmɛ o siyaw kelen-kelenna kɔnɔdaɲɛw cɛ.
An tɛ Se k'a Fɔ fɔlɔ ko siya minnu misali tɛ an bolo-kɔrɔɲɔgɔnmaw la k'olu sèn tɛ kɔrɔɲɔgɔnmaya la abada bamanankan na.
U sèn bɛ Se kà Y'a la nka n'o misali t'an bolo an bɛ Tɛmɛ olu kan nin ɲinini in na.
An ka kɔrɔɲɔgɔnma sɔrɔlenw na, daɲɛw mabɛnsiya minnu dɔ Yera u la olu ye tɔgɔw ye, walew ani kabalanw ye.
Kà Fàra o kan, an ye nɔrɔnna dɔw ye kɔrɔɲɔgɔnmaya la, kɛrɛnkɛrɛnnenya la, ɲɛnɔrɔ dɔw.
O tɛmɛnen kɔ, hali blànkɔw Yera an fɛ fana kɔrɔɲɔgɔnmaya la.
Tɔgɔw : kungo, wula Db Walew: muruti, ban Db Kabalanw : laa, lawu, lɛwu Db Ɲɛnɔrɔ : sɔ-, ma- (sɔdon, madon) Db Blànkɔ : ma, fɛ (A' ye T'a ma, A ye T'a fɛ) Db
2.
Daɲɛganaw ka kɔrɔɲɔgɔnmaya
Daɲɛw sogolocogo la, i b'a Sɔrɔ a dɔw ma Doroko ni daɲɛ wɛrɛ ye walima ko u ma Mɔɔnɔbɔ ni nɔrɔnna ye.
O daɲɛw weelelen dòn yan ko daɲɛgana bari cìcogo t'u la ko u fàn dɔ b'i Jɔ i kelen na.
Kuma Bɛ o daɲɛsuguw ka kɔrɔɲɔgɔnmaya ma yan.
An ka bosolisɛbɛn kɔnɔ, an Bɔra daɲɛganaw kan minnu bɛ kɔrɔɲɔgɔnmaya la u yɛrɛ danma ni ɲɔgɔn cɛ :
Fure, ʃù Db suma, kasa Db tamaki, siga Db ma, ba Wn wawa, yaala, haalo Db yɛ̀lɛ, galama Db
3.
Daɲɛgana ni dorokolen ka kɔrɔɲɔgɔnmaya
Kɔrɔɲɔgɔnmaya fana bɛ Tɛmɛ daɲɛgana ni dorokolen cɛ bamanankan na.
An ka misali tɔmɔnen dɔw b'o cogo la.
Misali nàta ninnu b'a Jira ko daɲɛgana ni daɲɛ dorokolen tnɛ tɛ ɲɔgɔn na kɔrɔkelenmaya la.
baana, fɛntigi, nafolotigi Db Banban, jilaja Db bèlebele, kùnbaba Db gɛɲɛ, buguninka, busan* Db nɔmi, dabɔlɔ Db kamalen, kanucɛ Wd
4.
Daɲɛgana ni bɔnna ka kɔrɔɲɔgɔnmaya
An ɲɛ B'a la fana ko bɔnna ni daɲɛgana Bɛ kɔrɔɲɔgɔnmaya la an bolomisali dɔw la.
O b'a Dànkɛnɛmaya ko kɔrɔɲɔgɔnmaya bɛ Dòn bɔnna ni daɲɛgana cɛ bamanankan na.
An ka misali yelen dɔw Flɛ :
yɛlɛnyɛlɛnan, kalekale Db Sama, sogoba Db Mùgu, Bàganina Db
5.
Dorokolenw ka kɔrɔɲɔgɔnmaya
Bamanankan na, daɲɛ buguncogo dɔ ye dorokoli ye.
O ye mɔɔnɔbɔlifɛɛrɛ ye min ɲɔ ɲɛ̀len dòn bamanankan ka daɲɛsogolo fɛ̀ɛrɛw la.
An ye daɲɛ kɔrɔɲɔgɔnma minnu Sɔrɔ, i b'a sɔrɔ kɔrɔɲɔgɔnma n'a kùnɲɔgɔn bɛɛ ye daɲɛ dorokolen ye walima ko dorokolen b'a fàn bɛɛ daɲɛw tu la.
O kɔrɔɲɔgɔnma-suguw Kɛra nin daɲɛsɛrɛ nàta nin ka kuluya sababu ye.
O ye k'a Jira ko kɔrɔɲɔgɔnmaya bɛ Se kà Bòli daɲɛ dorokolenw ni ɲɔgɔn cɛ bamanankan na.
Dorokolenw ka kɔrɔɲɔgɔnmaya la, i b'a Ye ko kumaden kelen ye u fla bɛɛ jɛ̀ ye a dɔw la.
O kumaden kelen bɛ Se kà Nà dorokolen daminɛ na (gà : gàso, gàbugu) komin a bɛ Se kà Nà a laban na (fin : sanfin, kàbafin).
U jɛ̀lakumaden in tɛ Se kà Kɛ u ka kɔrɔɲɔgɔnmaya sababu ye bari daɲɛ kelen fɔli kà kɛ kùnɲɔgɔnmaw ye o t'u Kɛ kɔrɔɲɔgɔnma ye.
Kɔrɔɲɔgɔnmaya ka kan k'a Sɔrɔ ko daɲɛw tɛ tɔgɔmamaw ye (gà kɔrɔɲɔgɔnma tɛ Se kà Kɛ gà ye tugun).
Kɔrɔɲɔgɔnmaw jɛ̀ tɛ kumaden min ye, u ka kɔrɔɲɔgɔnmaya bɛ Sɔrɔ o fɛ.
Yala n'i ye so ni bugu Blà u dàn ma kà Bɔ gàso ni gàbugu la, olu fla bɛ Kɛ kɔrɔɲɔgɔnma ye u ka daɲɛya kɔnɔ wa ?
An b'a Fɔ k'u kɔrɔw ka surun ɲɔgɔn na nka kɔrɔɲɔgɔnmaya jɛlen tɛ Sɔrɔ u ni ɲɔgɔn cɛ bari so sugu dɔ ye bugu ye.
So ye forokodaɲɛ ye (Bɔ dakun 13 la) bugu walima toliso, biliso bɛɛ ye min dònnkɔnɔ-daɲɛw ye.
Kumalasurunya la, bugu ye so sugu dɔ ye : n ye n ka ɲinan so jɔlen Kɛ bugu ye.
Nka o t'a Bali ko n'u Kɛra dorokolen minnu kumaden dɔ ye, k'o dorokolenw tɛ kɔrɔɲɔgɔnmaya Kɛ u sababu la.
O b'a Jira k'a Fɔ ko forokodaɲɛ n'a dònnkɔnɔ-daɲɛ dɔ bɛ Se kà kɔrɔɲɔgɔnmaya Sababuya k'u To dorokolen kɔnɔ.
Gàso, gàbugu Db Kolowalawala, koloci Db Sanfin, kàbafin Db Sanudala, sanubaarala, sanufagala Db Wolonkama, dakantigi Db cɛkolo, cɛtigɛ, cɛmakolo Db
6.
Bɔnnaw ka kɔrɔɲɔgɔnmaya
Kɔrɔɲɔgɔnma minnu b'an ka sɛrɛ tɔmɔnen na, a dɔw fàn fla bɛɛ ye daɲɛ mɔɔnɔbɔlen ye ni nɔrɔnnaw ye.
O ye ko nɔgɔ ye bari bɔnna ni bɔnna ka kɔrɔɲɔgɔnmaya y'o ye.
O kɔrɔ ye ko kɔrɔɲɔgɔnmaya tnɛ tɛ bɔnnaw ka kùnɲɔgɔnya la.
N'i mɔgɔ min Ko n bɛ Taa n jatigila la walima n bɛ Taa n jabaala la, i b'a Dɔn k'o kumasen fla bɛɛ kan Bɛ hakilina kelen ma.
Nka, o bɛɛ n'a tà, u kɔnɔ daɲɛ bɛɛ tɛ kelen ye.
« Jatigila » bɛ kelen na kà « jabaala » Kɛ kelen tɔ la.
N'a kumasen fla kɔrɔ Kɛra kelen ye o kan, o b'a Jira ko segin ma Kɛ daɲɛ minnu kan u fla la k'olu kɔrɔ na Kɛ kelen.
N'o tùn tɛ, daɲɛ tùn man kan kà Ye dɔ la min nɔnablalen dòn dɔ in na kà Tla k'u kɔrɔ Kɛ kelen ye o kan.
« Jatigila » ni « jabaala » bɛɛ sogolocogo ye kelen ye k'a masɔrɔ u fla bɛɛ Labɛnna ni kɔnɔrɔw ye « -la, -la » hali n'a y'a sɔrɔ ko kelen ka kɔnɔrɔ Nɔrɔla bɔnnasun min na k'o ye dorokolen ye (jatigi) kà tɔ kelen ta Kɛ bɔnna ye (jabaa).
An b'o ɲɔgɔnna bɛɛ Blà bɔnnaw ka kɔrɔɲɔgɔnmaya kulu kɔnɔ i n'a fɔ misali nàta ninnu b'a Jira cogo min na.
furalan, siralan, Db yɛrɛtangalan, mananin, fugulan Db bangebaa, wolobaa Db bènbeba, npekuba Db cɛ̀ndala, buguridala, dufakɛla, filɛlikɛla Db
7.
Bɔnna ni dorokolen ka kɔrɔɲɔgɔnmaya
O kɔrɔ ye ko daɲɛ bugunbali ni daɲɛ mɔɔnɔbɔlen Bɛ kɔrɔɲɔgɔnmaya la.
Daɲɛ mɔɔnɔbɔlen min ko dòn, o ye min ka mɔɔnɔbɔli Kɛra ni bɔnnaya ye.
Daɲɛ kɔrɔɲɔgɔnma flanin yelenw na, dɔw ka kɔrɔɲɔgɔnmaya sababuw bɛ Fɔ ɲɔgɔn kɔ ni kelen ta kɛli ye ni nɔrɔnna ye kà kelen tɔ ta Kɛ ni kumaden ye.
N'i ye « bàgɛn » Tà k'o Doroko ni « den » ye o laban na, i bɛ « bàgɛnden » Sɔrɔ.
A fana tàlen kà kɔnɔrɔ « -la » Nɔrɔ a la, i bɛ « bàgɛnna » Sɔrɔ.
I b'a Ye ko o daɲɛ fla ninnu bɛɛ kan Bɛ ko kelen ma: mɔgɔ min bɛ bàw Yaala k'u Kɔlɔsi u ka dumuniyɔrɔw la.
A ka c'a la, bɔnna ni dorokolen bɛ kɔrɔɲɔgɔnmaya la yɔrɔ minnu na i b'a Sɔrɔ ko kumaden min ni nɔrɔnna min b'a ju la k'olu de y'a kɔrɔɲɔgɔnmaya sababu ye : -la, den, -lan, minɛn, -ma, tìgi...
bàgɛnna, bàgɛnden Db dɔgɔjɔla, dɔgɔden Db boonsima, boonsitigi, dasima Db binnin, ditebin Db kɛlɛkɛlan, kɛlɛkɛ-minɛn Db kùndimuru, kùndilan Db taamaden, taamabaa Db
8.
Daɲɛsurew ka kɔrɔɲɔgɔnmaya
O ye kɔrɔɲɔgɔnmaya ye daɲɛ fla walima caman cɛ minnu bɛɛ ye daɲɛ bɔlenw ye kan wɛrɛw la ni dɔw ko u ma ko singadaɲɛ (NUFU 2006 :53).
kuyɛri, kudu Bm ɲ.53
9.
Daɲɛsure ni dugulendaɲɛ ka kɔrɔɲɔgɔnmaya
O kɔrɔ ye ko kɔrɔɲɔgɔnmaw tɛ Bɔ kan kelen na.
A bɛ Se kà Kɛ daɲɛganaw ye walima daɲɛ mɔɔnɔbɔlenw ye.
A daɲɛgana dɔ ye « sugu » ni « lɔgɔ » ye, minnu na, « sugu » buruju ye arabukan ye kà « lɔgɔ » Kɛ bamanankan jɛlen ye.
A daɲɛ mɔɔnɔbɔlen bɛ Se kà Kɛ ni kumaden kelen kɛli ye kanyeleke ye.
« Bakilu » buruju Fɔra kà Kɛ arabukan ye.
Ale bɛ Fɔ yɔrɔ min na bamanankan yɛrɛ ka daɲɛ labɛnnen dɔ Bɛ yen min bɛ Se kà Fɔ o nɔ na : « tɛgɛmagɛlɛn ».
Hali ni « tɛgɛmagɛlɛn » ye daɲɛ dorokolen ye, kansure kɔni tɛ.
A ni « bakilu » ka kan kɔrɔɲɔgɔnmaya la.
Kansure ni dugulenkan ka kɔrɔɲɔgɔnmaya ɲɔgɔnna caman Bɛ bamanankan na.
A bɛ Se kà Kɛ bamanankan ni fransɛ cɛ, bamanankan ni anglɛ, bamanankan ni fulfulde walima bamanankan ni a gɛrɛnnakan wɛrɛ cɛ.
A dɔw la, daɲɛ kuturu tɛ Kɛ kansure ye.
I b'a Sɔrɔ a fàn dɔ ye kansure (kumaden walima bɔnnasun) ye k'a fàn dɔ in Kɛ dugulenkan ye.
An b'o ɲɔgɔn Ye « dusɛbɛn » ni « gàkaranɛ » ka kɔrɔɲɔgɔnmaya la.
« Dusɛbɛn » ye dugulenkan ye nka « gàkaranɛ » mumɛ tɛ dugulenkan ye awa kansure fana t'a mumɛ ye.
« Gàkaranɛ » la, « gà » ye bamanankan ye ni kà « karanɛ (carnet)» Kɛ fransɛ ye.
A daɲɛ in ye dorokolen ye min kɔnɔ-kumaden kelen ye daɲɛsure ye ni kà tɔ kelen Kɛ dugulendaɲɛ ye.
O ɲɔgɔnnaw ka ca bamanankan na min b'a To u ni bamanankan dugulendaɲɛ dɔ ka kɔrɔɲɔgɔnmaya tɛ Kòli kà Sɔrɔ.
Bakilu, tɛgɛmagɛlɛn Db (arabukan ni bamanankan) wagati, tuma Db (arabukan ni bamanankan) saraka , dabali Db (arabukan ni bamanankan) Ditebin, binnin Db (fran-bamanankan ni bamanankan) gàkaranɛ, dusɛbɛn Db (bama-fransɛkan ni bamanankan) anana, jabibi Bm ɲ.53 (fransɛkan ni bamanankan) alimɛti, takala Bm ɲ.53 (fransɛkan ni bamanankan) mani*, kamalen* (anglɛkan ni bamanankan) goli*, jɔ* (anglɛkan ni bamanankan)
10.
Daɲɛ kelen fɔcogo caman ye kɔrɔɲɔgɔnmaya min Bange
Kɔrɔɲɔgɔnma dɔw Bɛ an ka sɛrɛ tɔmɔnen na minnu ka kɔrɔɲɔgɔnmaya ma Sɔrɔ fɛn wɛrɛ fɛ daɲɛ kelen n'a fɔcogo caman kɔ.
O daɲɛsuguw ka ca bamanankan na hali bi bari daw yɛlɛmacogo tɛ kelen ye mɔgɔ ni mɔgɔ, dugu ni dugu walima kɔnɔna ni kɔnɔna k'a sɔrɔ u bɛɛ b'a la kà bamanankan kelen in Fɔ.
O ko in kùn kan, sɛbɛnni nàlen ka sariya latigɛlen ma Bato ka Se fɔlɔ.
I b'a Sɔrɔ hali bi sɛbɛnnikɛlaw bɛ To kà Fɔ ɲɔgɔn kɔ a daɲɛ kelen sɛbɛnni na k'o sababu Kɛ bolow jɛbaliya ye walima fɔcogo kelen kɛbaliya ye kà fanga Sɔrɔ tɔw kan sɛbɛnni na.
Misali la, seguka ko fɛn min ma ko « wòlo : sagawolo», bamakɔka k'o ma ko « golo : sagawolo ».
O n'a ɲɔgɔnna caman bamanankan na.
An ɲɛ Bɛ o daɲɛsuguw tàlen na kà Kɛ kɔrɔɲɔgɔnma ye an ka bosolisɛbɛn kɔnɔ.
Yala olu ka kɔrɔɲɔgɔnmaya ye lakika ye wa ?
An b'a Fɔ ko ayi bari, a daɲɛ fla bɛɛ ye kelen ye.
A bɛ i komin ni mɔgɔ min Ko « taga » ani « taa » ye kɔrɔɲɔgɔnma ye walima ko «jɛ̀ : silamɛ tɛ min sogo Dun » ni « lɛ̀ : silamɛ tɛ min sogo Dun » ye kɔrɔɲɔgɔnma ye k'a sɔrɔ daw yɛlɛmacogo y'u Bɔ ɲɔgɔn ma dɔrɔn n'o tɛ u fla bɛɛ sun ye kelen ye.
Anw fɛ, o n'a ɲɔgɔnnadaɲɛw sèn man kan kà Ye kɔrɔɲɔgɔnmaw la.
Sɛrɛ nàta in bɛ misali wɛrɛw Di a ko kan.
Sinsan, sisan Db sɔgɔsɔgɔninjɛ, swaswaninjɛ Db limɔgɔ, dimɔgɔ Db bwàa-sabali, bàga-sabali Db digon, dufon Db dubalen, ndubalen Db dufamasa, dufamasakɔrɔ, dugamasakɔrɔ Db
11.
Forobadaɲɛ ni kanbolo-daɲɛ ka kɔrɔɲɔgɔnmaya
O kɔrɔ ye ko kanbolo-farako sèn Bɛ kɔrɔɲɔgɔnma dɔw ka kɔrɔɲɔgɔnmaya la.
O sugu la, i b'a Sɔrɔ kɔrɔɲɔgɔnma fàn kelen ye daɲɛ ye min bɛ Fɔ kan mɛnbaa fànba fɛ k'a sɔrɔ fàn kelen tɔ ye lamini dɔ ka danmanadaɲɛ ye a ko kelen kùn kan.
Lamini mɔgɔw ka telin k'a Dɔn fana ko daɲɛ wɛrɛ Bɛ fɛn masina in na min n'u ka weelecogo tɛ kelen nka u deliko-juguya fɛ u ka danmana-weelecogo in na, u tɛ weelecogo dɔ in Dòn u ka kuma kɔnɔ.
O misali dɔ ye fɛn min bɛ Weele ko « sebeninku » foroba-bamanankan (maa fànba b'a Dɔn min na) na.
« Sebeninku » ma Lakodɔn kosɛbɛ Bɛlɛdugu kɔnɔ o fɛn in weeleli la.
Yenkaw b'ale Weele ko « dìsi » hali n'u b'a Dɔn ko « sebeninku » fana bɛ Fɔ a ma.
O bɛ cogo min na, « dabɔlɔ » ni « nɔmi » fana bɛ fɛn kelen Kofɔ foroba-bamanankan ni jitumu-bamanankan cɛ.
An b'olu Jate kɔrɔɲɔgɔnmaw fɛ hali n'a y'a Sɔrɔ ko kanbolo-farako sèn B'a ko la bari kan daɲɛw cayako dɔ ye kanbolo-faraw ka weelecogo-caya ye.
Dìsi (bɛlɛd), sebeninku (forob) Db Màra (bɛlɛ), teliya (forob) Db wuya (julakan: kɔdiwari, Burkina), nkalon (forob) Db
12.
Kabilako Bɛ daɲɛ minnu ka kɔrɔɲɔgɔnmaya la
« Kona » ni « bɔrɔkɛ » fɔlen dòn kà Kɛ kɔrɔɲɔgɔnma ye an ka bosolisɛbɛn kɔnɔ.
Olu ka kɔrɔɲɔgɔnmaya tɛ ko tlennen ye kà Da nin dalilu kan : u fɔfɛnw tɛ kabilama ye :
kona bɛ Fɔ mɔgɔ ma: mɔgɔlaka musoman min Kòlila densɔrɔ la - bɔrɔkɛ bɛ Fɔ sokɔnɔ-bagan ma : daaba min Kòlila densɔrɔ la
Kona tɛ Fɔ baganw ka kabila ma awa bɔrɔkɛ fana tɛ Fɔ mɔgɔw ka kabila ma.
O dalilu b'a To an b'o n'a ɲɔgɔnʃiw ka kɔrɔɲɔgɔnmaya Lagoya.
Kona, bɔrɔkɛ Db bàgi, kuna Db
13.
Forokodaɲɛ ni dònkɔnɔ-daɲɛ ka kɔrɔɲɔgɔnmaya
An ka kɔrɔɲɔgɔnma-sɛrɛ sɔrɔlenw na, daɲɛ dɔw b'a tusun dɔw la minnu ye forokodaɲɛ ye.
O forokodaɲɛ n'a dònkɔnɔ-daɲɛw Bɛ kɔrɔɲɔgɔnmaya la.
O ye ko ye min Faamu man di bari olu ka kɔrɔɲɔgɔnmaya tɛ ko jɛlen ye.
A misali surun dɔ ye « bagan » forokodaɲɛ ni a ta dònkɔnɔ-daɲɛw «misi, fàli, sò, bà, saga... » ye.
Yala a bɛ Se kà Fɔ ko « bagan » ye « misi » ni « bà » ni « fàli » ninnu kɔrɔɲɔgɔnma ye wa ?
Abada, olu tɛ kɔrɔɲɔgɔnma ye fyew bari « bagan » tɛ ninnu ʃi kelennin pe blàlen ye a dàn ma.
U bɛɛ kelen-kelenna ye bagan dɔ ye ni k'u bɛɛ lajɛlen Kɛ bagan ye.
Awa fana, « misi » ni « fàli » walima « bà » ni « saga » tɛ kɔrɔɲɔgɔnmaya Sɔrɔ cogo ʃi la olu yɛrɛdanma ni ɲwaan cɛ.
O la, an b'a Fɔ « bagan » kɔrɔ yankan ka bòn u kelen-kelen kɔrɔ ma.
O bɛ cogo min na, kɔrɔɲɔgɔnma-sɛrɛ min Tɔmɔna an fɛ, forokodaɲɛ n'a dònkɔnɔ-daɲɛw ka kɔrɔɲɔgɔnmaya misali dɔw Yera an fɛ.
An b'a Jìgi olu n'u ɲwaannaw kana Jate kɔrɔɲɔgɔnmaw ye kà Da dalilu dilenw kan.
susu, bu, bunte Db sùsu: kà kolonkalan Cun ni barika ye fɛn kan kòlon kɔnɔ, a mugubɔli, a fòololi walima a baronni dɔlakelen kan ma .
bu: kà kolonkalan Cun ni barika ye fɛn kan kòlon kɔnɔ, a mugubɔli kan ma bunte: kà kolonkalan Cun ni barika ye fɛn kan kòlon kɔnɔ, a mugubɔli kan ma selikalo, selincininkalo Db selikalo (selikalo jàn o jàn), selincinin-kalo (selikalo sugu dɔ) tonso, tonsofin, tonsobilennin Db tonso (tonso jàn o jàn), tonsofin (tonso sugu dɔ), tonsobilennin (tonso sugu dɔ) wara, warabilen Db wara (wara jàn o jàn), warabilen (wara sugu dɔ) wara, jara Db wara (wara jàn o jàn), jara (wara sugu dɔ)
14.
Tɔgɔ walemaw ka wale bisimilataw ka kɔrɔɲɔgɔnmaya-ko
O kɔrɔ ye ko walew Bɛ kɔrɔɲɔgɔnmaya la.
Nka a walesuguw ka kɔrɔɲɔgɔnmaya dlonnen dòn tɔgɔ dɔw la.
I b'a Sɔrɔ u fla bɛɛ bɛ u ka waleya Kɛ ni tɔgɔ kelen ye.
Mɔgɔ tɛ Sɔmi joona ko wale « Gosi » ani « Fɔ » ye kɔrɔɲɔgɔnma ye cogo ʃi la f'i ka tɔgɔ Jira u fla bɛɛ bɛ Se kà Waleya ni min ye kà kɔrɔ kelen Di.
O la, « buruju » ye tɔgɔ ye min bɛ « Gosi » ni « Fɔ » fla bɛɛ Bisimila waleko la : k'a buruju Gosi, k'a buruju Fɔ.
Ni tɔgɔ min bɛ wale dànfara caman Bisimila hakilina kelen dili kan ma, o walew dànsigi-yɔrɔmaw bɛ Kɛ kɔrɔɲɔgɔnma ye.
O kɔrɔɲɔgɔnmaya bɛ Se kà Lakali cogo fla la kà minɛ Kɛ tɔgɔ masina in jɔyɔrɔko kan kumasen kɔnɔ.
Ni tɔgɔ in bɛ dafa-jɔyɔrɔ la, a bɛ Fɔ ko kɔrɔɲɔgɔnmaya sirilen dòn dafa la.
Ni tɔgɔ in bɛ tìgi-jɔyɔrɔ la, a bɛ Fɔ ko kɔrɔɲɔgɔnmaya sirilen dòn tìgi la.
a.
Kɔrɔɲɔgɔnmaya min sirilen dòn dafa la
Ni kumasen taabolo ye tɔgɔ walema Blà dafaya la, o tɔgɔ ni wale minnu bɛ Taa ni ɲɔgɔn ye hakilina kelen dili kan ma olu bɛɛ ka kɔrɔɲɔgɔnmaya bɛ Dlon tɔgɔ in dafayalen na.
Misali nàta ninnu bɛ kuma tɔ Lase :
Buruju* : (gosi, fɔ) Jelikɛ ye a jatigikɛ buruju gosi è Jelikɛ ye a jatigikɛ buruju fɔ Biriki* : (bɔn, gosi) kamalen bɛ biriki Bɔn è kamalen bɛ biriki Gosi Fìni* : (tà, dòn ŊT ɲ.13) n'i ye cɛ̀fini Tà, a bɛ Fɔ i ye è n'i ye cɛ̀fini Dòn, a bɛ Fɔ i ye Ja* : (gɛ̀lɛya, farinya ŊT ɲ.13) a ja Gɛ̀lɛyara a mɔkɛ la è a ja Farinyara a mɔkɛ la dàa dala: (da, dla), dàadilala (kà dàa Dila)
b.
Kɔrɔɲɔgɔnmaya min sirilen dòn tìgi la
O kɔrɔɲɔgɔnmaya sirilen dòn wale tìgi la bari tɔgɔ min Bɛ tìgi-jɔyɔrɔ la o ye tɔgɔ walema ye min bɛ Se kà wale dànsigi-yɔrɔ caman Bisimila kɔrɔ kelen dili la.
Wale tìgi caman ye wale dafa yɛlɛmanen ye kà Kɛ tìgi ye k'a sababu Kɛ kumasen waleyalisenko ye.
A ka c'a la, tɔgɔ walema bɛ Kɛ wale dafa ye ni kumasen Bɛ waleyalisen na.
Nka ni kumasen Blàra tɛmɛnisen na, o tɔgɔ kelen in bɛ Nà wale tìgiya la.
Misali jiralen ninnu bɛ caman Fɔ a kan :
biɲɛ ŊT ɲ.12 : misi biɲɛ bɛ Falen tlo kɔ è misi biɲɛ bɛ Bɔ tlo kɔ buruju* : a jatigikɛ buruju Gosira a fɛ è a jatigikɛ buruju Fɔ a fɛ biriki* : biriki bɛ Bɔn don o don a fɛ è biriki bɛ Gosi don o don a fɛ fìni ŊT ɲ.13 : ni cɛ̀fini Tàra i fɛ, a bɛ Fɔ i ye è ni cɛ̀fini Dònna i fɛ, a bɛ Fɔ i ye
15.
Kɔrɔɲɔgɔnmaya min sirilen Bɛ daɲɛ sìgiyɔrɔ-ko la kumasen kɔnɔ
Kɔrɔɲɔgɔnma dɔw B'an ka sɛrɛ la minnu fɔyɔrɔko b'u ka kɔrɔɲɔgɔnmaya ju la kumasen kɔnɔ.
« Kosɔn » ani « o de y'a To » ka kɔrɔɲɔgɔnmaya bɛ tèn.
Walasa olu ka kɔrɔɲɔgɔnmaya ka Ye kɛnɛ kan, f'i ka « kosɔn » blàlen To kumasen laban na kà « o de y'a To » blàlen To kumasen daminɛ na.
U tɛ Sɔ̀n kɔrɔɲɔgɔnmaya ma n'i y'u fla bɛɛ Blà kumasen laban na walima kumasen daminɛ ɲɔgɔn fɛ.
Daɲɛ dòn minnu sìgiyɔrɔ ye kelen kuday kumasen kɔnɔ.
O la, a man kan i k'a Fɔ ko kɔrɔɲɔgɔnma tɔw bɛ Fɔ kumasen fàn kelen fɛ cogo min na k'i b'u ta fana Kɛ tèn n'o tɛ i bɛ Bɔ bamanankan kɔnɔ.
U ka misali b'a Jira an na ko kɔrɔɲɔgɔnmaya sirilen tɛ kɔrɔɲɔgɔnmaw blàli la kumasen yɔrɔ kelen na (kumasen daɲɛ kelenw ni ɲɔgɔn cɛ).
kosɔn, o de y'a to Db kɛrɛbɛtɛ, jango, kuma tɛ ŊT ɲ.18 alaminɛ, bilangalama, Db
16.
Kɔrɔɲɔgɔnmaya min sirilen Bɛ mɔsɔnniko la
O kɔrɔ ye ko kɔrɔɲɔgɔnma kelen ye tɔ kelentɔ mɔsɔnnen ye.
A mɔsɔnni sugu ka ca.
Kɔmɔsɔnw B'a la ani cɛmɔsɔnw.
A dɔw bɛ Kɛ ni kanɲɛ kelen bìnni ye kà Bɔ daɲɛ na kà dɔw fana Kɛ kumaden bìnni ye.
Kanɲɛ bìnnen dɔw ye nɔrɔnna ye kà dɔw Kɛ kumaden yɛrɛ ye.
A bìnni in fɛn o fɛn mana Kɛ, a t'a To ko bìnni kɛli n'a kɛbaliya dɔlakelen bɛ fɛn Bɔ walima fɛn Fàra a daɲɛ kɔrɔ kan walima k'a b'a kɔrɔ Yɛlɛma.
Kɔrɔ kelen min bɛ daɲɛ mɔsɔnbali la o kelen de bɛ Kɛ a mɔsɔnnen na.
Bìnta minnu Yera an ka misaliw la o dɔw Kɛra « bàna » bìnni ye kà Bɔ dorokolen laban na k'a kɔrɔ To daɲɛ na.
Dɔw yɛrɛ ye kɔnɔrɔw « -ya, -ma » bìnni ye k'u kɔrɔ To daɲɛ na.
Daɲɛ mɔsɔnni ni daɲɛ mɔɔnɔbɔli ye waleya fla ye minnu bɛ Bange jaabi kelen na : daɲɛ jànya yɛlɛmacogo.
O la, nin dakun in ni « 26. Daɲɛ-mɔɔnɔbɔ ka kɔrɔɲɔgɔnmaya bangelen » kɔnɔkow bɛ tàli Kɛ ɲɔgɔn na kosɛbɛ.
Bìnniw ye mɔsɔnni caman wɛrɛw Bange minnu dɔw misali Yera an fɛ n'u fɛsɛfɛsɛlen dòn yan dakun in kɔnɔ.
a.
Nɔrɔnnaw bìnni
Kɔnɔrɔ « -la » min bɛ waleyabaa Kofɔ o bìnnen n'o bìnbali ka kɔrɔɲɔgɔnmaya
bàwolofɔ, bàwolofɔla Db bereminɛ, bereminɛna Db dalaminɛ, dalaminɛna Db
Kɔnɔrɔ « -tɔ » min bɛ dɛsɛ dɔ Kofɔ o bìnni n'o bìnbaliya ka kɔrɔɲɔgɔnmaya
fala, falatɔ Db
Kɔnɔrɔ « -ya » min bɛ sawura Kofɔ o bìnni n'o bìnbaliya ka kɔrɔɲɔgɔnmaya
Selidonya, selidon Db Siya, si Db Suguya , sugu Db faamuya*, faamu*
Kɔnɔrɔ « baa » min bɛ waleyabaa Kofɔ o bìnni n'o bìnbaliy ka kɔrɔɲɔgɔnmaya
Suya, subaaya Db
Kɔnɔrɔ « -li, -ni » min bɛ kùntaalama Kofɔ o bìnni ka kɔrɔɲɔgɔnmaya
minfɛn, minnifɛn Db bòli, bòlili Db
b.
Kumadenw bìnni
Kumaden laban “bàna” bìnni n'o bìnbaliya ka kɔrɔɲɔgɔnmaya
O kɔrɔ ye ko bànatɔgɔmaw dòn n'i ma “bàna” Fàr'a kan: sida, sidabana
datiɲɛ, datiɲɛbana Db fànkelensa, fànkelen-sabana Db sènfaga , senfaga-bana Db sènsa, sènsabana Db sènfunu, senfunubana Db sènsa, sènsabana Db
Kumaden “sa” bìnni n'a bìnbaliya ka kɔrɔɲɔgɔnmaya
O ye “sa” ko ye min bɛ farikolo fàn dɔ mulukuli Kofɔ
fankelen, fankelensa Db
Kumaden bìnni cogoya wɛrɛw ka kɔrɔɲɔgɔnmaya bangelenw
Sìgi, sìginfɛ (nfɛ bìnni) Db Sira, tosira, totɔ (to bìnni) Db sirannɲɛfɛn, siranfɛn (nɲɛ bìnni) Db Sènkolosabana, sènsabana (kolo bìnni) Db situnu, silatunu (la bìnni) Db ta, tasuma (suma bìnni) Db
c.
Mɔsɔnni nɔɔninen ka kɔrɔɲɔgɔnmaya bangelen
Ale ni daɲɛ kelen n'a fɔcogo camanw ka kɔrɔɲɔgɔnmaya bɛɛ ye kelen ye.
Yɔrɔ dɔw bɛ daɲɛ Fɔ ni bìnni ni fàlenni dònni ye daɲɛ sogolocogo la.
An b'a Fɔ o ma ko mɔsɔnni nɔɔninen bari mɔsɔnni sababu tɛ Tà siginiden walima kanɲɛ bìnni dɔrɔn kan.
Fyɛli bɛ Se kà Nà ni fàlenni bìnni kɛtɔ.
O daɲɛ kelen kuturu fɔcogo n'o mɔsɔnnen fɔcogo jatelen dòn kà Kɛ kɔrɔɲɔgɔnmaw ye an ka bosolisɛbɛ'kɔnɔ.
Nkan anw fɛ, o ye gasi ye kà D'a kan, daɲɛ kelen ka fɔcogo-yɛlɛma dɔrɔn de b'u Bɔ ɲɔgɔn ma n'o tɛ daɲɛsugu kelen dòn.
U man kan kà Jate kà Kɛ kɔrɔɲɔgɔnmaw ye.
ɲɛ mɔgɔninfin, ɲɛ maaninfin Db sɔgɔsɔgɔninjɛ, swaswaninjɛ Db
d.
Siginiden bìnni ka kɔrɔɲɔgɔnmaya
Nin fana ye fɔcogo caman misali dɔ ye.
Daɲɛ kelen fɔli n'a mɔsɔnbali ye walima n'a mɔsɔnnen ye o bɛ Nà ni a kɔrɔɲɔgɔnmaya bangeli ye.
Anw fɛ, o t'a kùn Bɔ u ka Jate kɔrɔɲɔgɔnmaw fɛ.
kirikiri , krikiti, kiritikiriti Db tuma, waati, wagati Db walasa, waasa Db
e.
Nunnadafata taamaʃyɛnnan « n » bìnni n'o bìnbaliya ka kɔrɔɲɔgɔnmaya
Ale ni daɲɛ kelen n'a fɔcogo camanw ka kɔrɔɲɔgɔnmaya bɛɛ ye kelen ye.
I b'a Sɔrɔ fɛn kelen bɛ Weele daɲɛ kelen min na o daɲɛ fɔcogo mayɛlɛmanen dòn k'o sababu Kɛ yɔrɔ dɔ mɔgɔw b'a Fɔ ni kanntan nunnafɔlen ye ni kà yɔrɔ wɛrɛ mɔgɔw Kɛ k'a Fɔ ni a kanntan nunnafɔbali ye.
Hali n'u Jatera kà kɛ kɔrɔɲɔgɔnmaw ye bosolisɛbɛn kɔnɔ, u ka kɔrɔɲɔgɔnmmaya tɛ sira kan bari daɲɛ kelenw dòn minnu fɔcogo ye ɲɔgɔn Jɛ̀ dɔɔnin dɔrɔn da fyɛnbɔcogo fɛ.
Taalen ɲɛ yɛrɛ, fɔcogo kelen bɛ tɔw Dàn f'o laban dɔrɔn bɛ Lakodɔn sɛbɛnniw la.
Nka yann'o cɛ, sariya minnu Tàra ka sugandili Kɛ u ni ɲɔgɔn cɛ olu ka ɲi nka u kɔni ma nɔ Da fɔlɔ.
Misaliw Flɛ nin ye dugu ma k'a tɔ Lase kà Ɲɛ̀.
nsaban, saban Db nsana, sana, sanan Db nsara, nsarakubilen Db nsira, sira Db nsofaraŋɔni, pɔrɔtɔŋɔni, ŋɔnijɛ, dɔnkɔri Db nsonson, sinɔgɔjɛgɛ Db nsoro, nsorobilen Db
17.
Kɔrɔɲɔgɔnmaya yeli ɲɛnɔrɔw cɛ: “sɔ-, ma-”
An ye kɔrɔɲɔgɔnmaya Ye daɲɛ sugu caman ni ɲɔgɔn cɛ, nka nɔrɔnnaw ka kɔrɔɲɔgɔnmaya ye man di.
O bɛɛ n'a tà, an ka misali dɔw la, ɲɛnɔrɔ dɔw Yera kɔrɔɲɔgɔnmaya la.
O ɲɛnɔrɔw ye “sɔ-” ni “ma-” ye.
N'u Bɛ daɲɛ minnu ɲɛ fɛ, olu kɔrɔ ye kelen ye:
sɔbɔ, mabɔ Db sɔdon, madon Db
18.
Kumajago-sen ka kɔrɔɲɔgɔnmaya bangelen
O kɔrɔ ye ko kumajago-sen ka kɔrɔɲɔgɔnma labɛnnen B'a la
Balansan, alasɔsɔjirinin (kumajago-sen : kumamunun-munun) Db Bala, ŋalajiri (kumajago-sen : kumamunun-munun) Db
19.
Kɔrɔɲɔgɔnma blànkɔmaw n'u blànkɔw bɛ Fɔ ɲɔgɔn kɔ
O kɔrɔ ye ko wale-kɔdafama dòn.
O kɔdafako bɛ blànkɔko (kɔblako) Wajibiya.
Walew dòn minnu ye kɔrɔɲɔgɔnma ye nka u bɛɛ n'u danmana-blankɔ dòn.
A kɔrɔɲɔgɔnmaya sirilen Bɛ blànkɔko la.
Blànkɔ minnu b'u Kɛ kɔrɔɲɔgɔnma ye, hali n'olu tɛ sugu kelen ye, n'olu ma Nà u ka kɔrɔɲɔgɔnmaya tɛ Bɔ.
O kɔrɔmasurun tɛ dɔ wɛrɛ ye n'i Ko « bɛn » ni « kun » ye kɔrɔɲɔgɔnma ye, n'i Dànna « kà bɛn » dɔrɔn ma n'i ma « k'a Bɛn i ma » Fɔ, a ni « k'a Kun i fɛ » tɛ Kɛ kɔrɔɲɔgɔnma ye.
bɛn (k'a Bɛn i ma), kun (k'a Kun i fɛ) Db
20.
Dafakabila-ko Bɛ daɲɛ minnu ka kɔrɔɲɔgɔnmaya la
O kɔrɔɲɔgɔnmaya-sugu bɛ Kɛ walew ni ɲɔgɔn cɛ.
Hali n'a walesuguw Kɛra kɔrɔɲɔgɔnma ye, u tɛ Kɛ dafakabila (wale dafako kisa : ni dafalen dòn walima ni wale dafata dòn) kelen na.
Wale dɔ ye wale dafalen ye nk'a bɛ Kɛ kɔrɔɲɔgɔnmaya la ni wale wɛrɛ ye min tɛ dafalenw ka kabila kɔnɔ.
A kùnɲɔgɔn bɛ Se kà Kɛ wale dafata ye.
Dafata kabila dun kɔnɔ, dònkɔnɔ-kabila sugu sàba Bɛ yen : ɲɛdafa kabila, kɔdafa ta ani fànfladafa ta.
A ɲɛdafa n'a kɔdafa an'a fànfladafa kabila ninnu bɛɛ kelen-kelen fana bɛ Se kà Kɛ ni yɛrɛkanma kabila ye.
Kabilaw misali dilen Flɛ nin ye fɔlɔ :
Dafalenw ka kabila : kà bòli, kà tunu...
Dafataw ka kabila
Ɲɛdafataw ka kabila : kà a minɛ, kà a siri, kà a bugɔ...
Kɔdafataw ka kabila : kà maga a la, kà bàga a ma...
Fànfladafataw ka kabila : kà a Bɔ a ma, kà a minɛ a ma...
Yɛrɛkanmaw ka kabila
yɛrɛkan-ɲɛdafataw ka kabila : kà i kò, kà i kàli...
yɛrɛkan-kɔdafataw ka kabila : kà da i yɛrɛ la, kà bàga i yɛrɛ ma...
yɛrɛkan-fànfladafataw ka kabila : k'i segin i yɛrɛ ma, kà i yɛrɛ tanga a ma...
Nka kuma tɛ kabilako kan yan.
Kuma Bɛ min kan o ye kabilako ka kan kà Jate kɔrɔɲɔgɔnma-ko fɛ cogo min na.
N'o ma Kɛ, n'i Sinna kà Dàn a fɔli ma ko « ban » ni « tla » ye kɔrɔɲɔgɔnma ye, n'i m'a Ɲɛfɔ kà D'a kan ko « ban » dafalen ko dòn ani ko « tla » kɔdafama ko dòn, i bɛ mɔgɔw Blà fili kɔnɔ bari i m'a walew waleyalikabila Dàntigɛ u waleyalikabila yirika cɛ la.
Kabilako fana jatebaliya bɛ Nà ni yɛrɛsɔrɔ caman ye n'a ma Ɲɛ̀ k'i b'a dalilu Di latigɛlan ma.
N'a dalilu Ɲɛtigɛra jatebla la k'o ka kɔrɔɲɔgɔnmaw Blà ɲɔgɔn nɔ na kumasen kɔnɔ, « ban » ni « tla » blàli ɲɔgɔn nɔ na o bɛ yɛlɛma Dòn kumasen fàn wɛrɛw la.
O fàn ninnu Bɛ wale ka kabilaya kɔnɔ.
O la, f'i kà walew n'u kabila dalilu bɛɛ Di ɲɔgɔn fɛ mansin ma.
Mis : i mana nin baara Ban tuma min,...
a1.
« Ban » fàlenni « tla » gɛ̀rɛgɛrɛ la i mana nin baara Ban tuma min,... è *i mana nin baara Tla tuma min, ...
a2.
« Ban n'a kabila» fàlenni « tla n'a kabila » la i mana nin baara Ban tuma min,... è i mana Tla nin baara la tuma min, ...
Nin misali dilen ninnu b'a Jira ko wale n'a kabila jate minɛni de ɲɔgɔn tɛ kɔrɔɲɔgɔnma-ko la.
A y'a Da kɛnɛ kan ko « ban » ni « tla » ye kɔrɔɲɔgɔnma ye ko nka f'i ka u kabilaw Sèndon a ko la.
O la, an ɲɛ B'a la ko « ban » ni « tla » minnu ye kɔrɔɲɔgɔnma ye k'o ye « kà Ban : dafalen waleyalen bisigisen na »ani « kà tla a la : kɔdafama fana waleyalen bisigisen na ».
Dugumamisali ninnu bɛ caman Fɔ a tɔ kan.
Ban (kà Ban : dafalen), tla (kà Tla a la : kɔdafalandi) Db Bagu (bagan bɛ Bagu : yɛrɛmakɛli), kolo (kà bagan Kolo : karabali) Db
21.
Kumaden-sugu kelen nàli kɔrɔɲɔgɔnmaw bɛɛ la
O tusunsugu la, daɲɛ fɛn o fɛn Bɛ yen i b'a Sɔrɔ olu bɛɛ jɛ̀ ye kumaden kelen ye ni k'u kumaden tɔw Kɛ sugubɛɛ-sugubɛɛ ye.
Kumaden minnu bɛ seginnkanni-kumaden in Dafa daɲɛw la, o kumadenw daɲɛnama de ye kɔrɔɲɔgɔnmaw ye (baganmara, bagannadon = mara, ladon).
U ka o kɔrɔɲɔgɔnmaya bɛ To sèn na hali dorokolenw kɔnɔ n'a y'a Sɔrɔ segin Kɛra daɲɛ kelen kan u ka dorokoli kɔnɔ.
Kumadenw sìgiyɔrɔ fana sèn Bɛ kɔrɔɲɔgɔnmaya kɛli la : sugubɛɛ-sugubɛɛ-daɲɛw fla bɛɛ ka kan kà Kɛ dorokolen fàn kelen fɛ.
O kɔrɔ ye ko ni kɔrɔɲɔgɔnma kelen ta Bɛ dorokolen dabɔ la, fo tɔw bɛɛ ta fana ka Nà u dorokolenw dabɔ fana na.
A dorokoliw bɛ Kɛ tɔgɔ ni wale cɛ, kà Kɛ tɔgɔ ni tɔgɔ cɛ.
A kɔrɔɲɔgɔnmaya-sugu nàcogo ka ca i n'a fɔ:
Tɔgɔ walema sugu fla n'u ka walesugu kelen bisimilata ka dorokoli: ni tɔgɔsugu fla ye kɔrɔɲɔnmaw ye (baari, ʃyɛn), kà T'a sɔrɔ u fla bɛɛ b'u ka waleko-mago dɔ Ɲɛ̀ walesugu kelen na (baari/ʃyɛn Tà), dorokoli mana Bòli o tɔgɔ masinaw ni u jɛ̀nnawale in cɛ (baarita, ʃyɛnta), o dorokolenw fana bɛ To kɔrɔɲɔgɔnmaya la.
Baaritala, ʃyɛntala Db celukɔlɔsila, jɔkɔlɔsila Db
Tɔgɔ walema ka kɔrɔɲɔgɔnma-wale bisimilataw n'a dorokoli : o ye ni tɔgɔ kelen bɛ walesugu caman Bisimila hakilila kelen waleko-mago laseli kan ma (bagan Mara/Ladon).
Tɔgɔ b'o wale kelen o kelen Bisimila hakilila kelen fɔli la, o walew bɛ Kɛ kɔrɔɲɔnma ye k'u To u bisimilatɔgɔ ka waleya la (k'a Mara = k'a ladon kà « bagan » To u tìgi-jɔyɔrɔ walima dafa-jɔyɔrɔ la.
Ni dorokoli ma Ɲɛ̀ kɛli kɔ tuma min na tɔgɔ in n'a ka wale bisimilata fɛn o fɛn cɛ (bagan + mara = baganmara), o b'a Jira ko wale tɔ kelen ni tɔgɔ in fana dorokoli bɛ dorokolen min Di (bagan + ladon = baganladon) k'o fana ni dorokolen fɔlɔ bɛ kɔrɔɲɔgɔnmaya Sama u ni ɲɔgɔn cɛ (baganmara = bagannadon).
Baganmara, bagannadon Db
Tɔgɔ kɔrɔɲɔgɔnmaw kɛli dorokolenw bakuurufan ye kà tɔgɔsugu kelen Kɛ u dànfaralan ye : o ye kɔrɔɲɔgɔnmaw ye minnu ye daɲɛ dorokolenw ye.
U kɔnɔ-kumadenw na, bakuurufanw bɛ Kɛ hali kɔrɔɲɔgɔnma ye n'u tɛ dorokolen kɔnɔ.
O la, u dànfarafanw bɛɛ bɛ Kɛ segin kɛlen ye daɲɛ kelen kan.
Kɔlɔsili min Bɛ o ko la, o ye daɲɛ dɔw bɛ Kɛ kɔrɔɲɔgɔnma ye u kelen na nka o mumɛ ni seginnkanni-daɲɛ kelen tɛ tɛ Doroko kà Kɛ kɔrɔɲɔgɔnma ye.
Misali la, flan, ɲɔgɔn ani sɛrɛ bɛɛ ye kɔrɔɲɔgɔnma ye u tasiya la.
Nka segin bɛ Se kà Kɛ « ba » kan « flan » ni « ɲɔgɔn » dɔrɔn na kà « sɛrɛ » To yen.
O ye kan yɛrɛ taabolo ye.
Mɔgɔw da ma Bɔ « basɛrɛ » fɔli la nka u da Bɔra « baflan » ni « baɲɔgɔn » fɔli la.
Bàbon, bàsulu, bàso*, bàbugu* Db Baflan, baɲɔgɔn Db Baganmarala, bagannadonna Db Bàmada, basada Db
Wale kɔrɔɲɔgɔnmaw kɛli dorokolenw dànfaralanw ye k'u tìgi Kɛ u bakuurufanw ye : o ye dorokolenw ka kɔrɔɲɔgɔnmaya ye k'u kɔnɔ-kumadenw na bakuurufanw Kɛ seginnkanni-daɲɛ ye k'u dànfarafanw Kɛ walesugu fla ye.
O walesugu fla bɛ kɔrɔɲɔgɔnmaya Kɛ kà seginnkanni-daɲɛ in To u tìgi-jɔyɔrɔ la n'u tɛ dorokolen kɔnɔ.
Bangeba, woloba Db Bangefa, wolofa Db
22.
Walakadaɲɛ ni kulukutudaɲɛ ka kɔrɔɲɔgɔnmaya
O kɔrɔ ye ko dɔ ye fɔta basigilen ye kɔrɔɲɔgɔnmaw la.
Fɔtaw ye daɲɛ caman sìgilen ye ɲɔgɔn kɔ n'u bɛ Tà kelen ye kɔrɔko siratigɛ la.
Komin a kɔnɔdaɲɛw tɛ Sɛbɛn kà Nɔrɔ ɲɔgɔn na, o de la an y'a Da u la ko walakadaɲɛ (daɲɛ minnu ka ca ɲɔgɔn kɔ ka kɔrɔ kelen Di nka n'u walakalen dòn kà Bɔ ɲɔgɔn na sɛbɛnni na).
U sina ye kulukutudaɲɛ ye bari ale bɛɛ bɛ Sɛbɛn kelen ye hali ni dorokolen Dòn.
O daɲɛsugu fla ka kɔrɔɲɔgɔnmaya kuma Flɛ sèn na.
Kulukutudaɲɛ ka ko ka nɔgɔ bari ale ye kùnkelen ye bari ale dàn dɔn ka di a kɛrɛ fla bɛɛ la.
Nka fɛn min ye walakadaɲɛ ye, ale ka ko kisa ka gɛlɛn dɔɔnin bari a labɛndaɲɛw nɔrɔlen tɛ ɲɔgɔn na.
O min b'a To a dàn dɔn man di a kùn fla fɛ hali mɔgɔ bolo tumaw kuma tɛ n'i Ko k'i bɛ na latigɛlan Sèndon kanko ɲɛnabɔli la.
A daɲɛsugu fla ninnu ka kɔrɔɲɔgɔnmaya sɔrɔ ka di kuma-dadonkanw de la.
Dugumamisali ninnu b'a ko tɔ Da kɛnɛ kan.
Bawò, kà D'a kan, bàtugu, kàtugu, bàri Db tugu, dabɔ a kama, lawuli a kan ma* Db walayi , ni Ala cɛ Db yɛrɛtangalan, fugula nafama*, mananin Db Joona*, teliya la*, faraw ye*
23.
Waleyabaa ni ɲɛnabɔbaa ka kɔrɔɲɔgɔnmaya
Bamanankan na, ko waleyabaa (mɔgɔ min ka baara y'a kɛli ye hali k'a Sɔrɔ a kɛli tɛ sèn na a fɛ) ani ko ɲɛnabɔbaa (mɔgɔ min bolo B'a la k'a Kɛ hali n'a ma dàntigɛ k'a ka baara dòn) olu bɛ Lase n'u dànmana-nɔrɔnnaw ye.
Kɔnɔrɔ « -la » bɛ ko waleyabaa jɔnjɔn, kɛrɛnkɛrɛnnen walima waleyabaa dànnatigɛlen Kofɔ ni ka kɔnɔrɔ « -baa » Kɛ waleyali min Bɛ sèn na kɛbaa kofɔlan ye.
O dànfara bɛ u bɔnnaw ni ɲɔgɔn cɛ a ka c'a la.
Nka tumaw la, u bɛ bɔnna dɔw Bange minnu bɛ Kɛ ɲɔgɔn kɔrɔɲɔgɔnma ye.
I b'a Sɔrɔ o yɔrɔsuguw la u fla bɛɛ jɛ̀ bɛ Kɛ bɔnnasun sugu kelen ye u bɔnnaw la.
Kuma kan Bɛ o n'a ɲɔgɔnnaw ma yan.
Fɔli b'a suguw kɔrɔ Gɛrɛ ɲɔgɔn na fo kà na u ni ɲɔgɔn cɛ dànfaranin Bàn kà Bɔ u cɛ.
U fla laban bɛ Sɔrɔ kà Kɛ ɲɔgɔn kɔrɔɲɔgɔnma ye o bɔnna kelen-kelenninw na.
O t'a Bàli ko a bɔnnasugu wɛrɛw ka dànfara tɛ To olu cɛ.
sagokɛla, sagokɛbaa Db
24.
Kɔrɔɲɔgɔnmaya min sababu bɛ Bɔ u bakuurufanw dɔrɔn fɔli la ɲɔgɔn kɔ
O ye daɲɛ dorokolenw ka kɔrɔɲɔgɔnmaya ye.
I b'a Sɔrɔ dànfarafan (dorokolen kumaden fɔlɔ walima a kumaden tɔ fɛn o fɛn bɛ To laban bɔlen kɔ a la) min B'a dorokolensuguw la, o ye kumaden-sugu kelen ye segin Kɛra min kan a kɔrɔɲɔgɔnma bɛɛ ni ɲɔgɔn cɛ.
U ka kɔrɔɲɔgɔnmaya tɛ Sɔrɔ o kumaden in fɛ bari o ye daɲɛ ʃikelen ye a bɛɛ la.
Nka, bakuurufan (dorokolen kumaden laban) min bɛ Kɛ a dorokolenw na, o bɛ Kɛ daɲɛ sugu fla ye sogolocogo la nka minnu ye kɔrɔ kelen ye kɔrɔko siratigɛ la.
N'i y'a bakuurufanw Bɔ kumadenya la k'u Blà u dàn ma daɲɛya la, n'u kɔrɔ ma Kɛ kelen ye cɔy, u kɔrɔ bɛ Gɛrɛ ɲɔgɔn na kosɛbɛ.
A daɲɛ dorokolensuguw ka kɔrɔɲɔgɔnmaya bɛ Sɔrɔ yɔrɔ o yɔrɔ in de fɛ.
Kumalasurunya la, ni « fan » ni « kili » ye kɔrɔɲɔgɔnma ye k'u To dorokobaliya la, n'i y'olu kelen-kelen Doroko ni segin kɛli ye daɲɛsugu o sugu kan u ka dànfarafanya la « syɛ, kami, basa », o y'i kɛlen ye k'olu bɛɛ n'u dànmana-kɔrɔɲɔgɔnma Labɛn bamanankan na : « syɛfan, kamifan, basafan » kelen-kelen bɛ Taa n'u kùnɲɔgɔn « syɛkili, kamikili, basakili » ye ye kɔrɔɲɔgɔnmaya la tàn : « syɛfan, syɛkili », « kamifan, kamikili », « basafan, basakili ».
Misali nàta ninnu bɛ kuma tɔ Sɔn ji la.
syɛfan, syɛkili Db syɛkama, syɛmisɛn Db syɛkulukulu, syɛsulu Db warifura, waribulu Db wariso, waribon Db woloba, bangeba Db wolonugu, bangenugu Db
25.
Kɔrɔɲɔgɔnmaya min sababu bɛ Bɔ dànfarafanw dɔrɔn fɔli la ɲɔgɔn kɔ
I b'a Sɔrɔ daɲɛ dorokolenw de Bɛ kɔrɔɲɔgɔnmaya la o sugu la.
U dànfarafanw fɔli ɲɔgɔn kɔ kɔrɔ ye daɲɛ siya kelen t'olu ye sogolocogo la.
O dànfarafanw kɔrɔko siratigɛ la, u kɔrɔ fana tɛ Kɛ kelen ye tuma dɔw la.
Nka hali n'u kɔrɔ ma Kɛ kelen ye ʃyɛn minnu na, i b'a Sɔrɔ u b'u ka bakuurufan fɔfɛn mankutu dɔ kan k'a Jira ko kuma kan Bɛ o fɔfɛn kelen ma.
Misali la, « kɔnɔnin » sugu ka ca.
Nka n'i ye « tɛrɛbɔ » Kɛ a dànfarafan ye « tɛrɛbɔ-kɔnɔnin », a bɛ Dɔn k'i kan Bɛ kɔnɔnin sugu kelen min ma bari tɛrɛbɔ jalen a dɔ kùn na ka Kɛ o tɔgɔ ye.
Tɛrɛbɔ ye o mankutuw dɔ ye.
Nka n'o kɔnɔnin kelen dɔnnen dòn mankutu wɛrɛ la, hali n'o fɔcogo ni « tɛrɛbɔ » tɛ kelen ye o fana dorokoli kà Kɛ « kɔnɔnin » dànfarafan ye o bɛ Nà ni « tɛrɛbɔ-kɔnɔnin » n'o dorokolen kura ka kɔrɔɲɔgɔnmaya.
O cogo la, « misigɛnna » fana bɛ Fɔ kɔnɔnin dɔ ma min ni « tɛrɛbɔ-kɔnɔnin » ye kelen ye.
O la, « misigɛn-kɔnɔnin » bɛ Kɛ « tɛrɛbɔ-kɔnɔnin » kɔrɔɲɔgɔnma ye k'a sɔrɔ kɔnɔnin dànfarafanw tɛ kɔrɔ kelen na nka n'u bɛ fɔfɛn kelen mankutuya la.
tɛrɛbɔ-kɔnɔnin, misigɛn-kɔnɔnin, ... Db
26.
Daɲɛ-mɔɔnɔbɔ ka kɔrɔɲɔgɔnmaya bangelen
Daɲɛgana dɔw Bɛ yen minnu kɔrɔ ni u dorokolen kɔrɔ bɛɛ ye kelen ye daɲɛ dɔw la.
N'i ye dontɔgɔw Tà sisan, i b'a Sɔrɔ olu kelen-kelen gananama fɔli bɛ wasa Kɛ u fɔlihakina dili la.
Nka, kan yɛrɛ ka daɲɛ-mɔɔnɔbɔ bugun bɛ daɲɛ wɛrɛ dorokoli Yamaruya kà Tùgu u la kà dɔ Fàra daɲɛ minɛnw kan, kà dɔ fàrabali a daɲɛ masina kan ani dɔ fàralen a kan kɔrɔ bɛɛ Kɛ kelen ye.
O de la, « tarata » daɲɛgana ni « taratadon » daɲɛ dorokolen bɛɛ bɛ Blà ɲɔgɔn nɔ na kà « taratadon » kɔrɔ To tarata nàta la.
O n'a ɲɔgɔnna daɲɛ caman Bɛ tèn kɔrɔɲɔgɔnmaya la bamanankan na kà Fàra dontɔgɔw kan.
Komin daɲɛ-mɔɔnɔbɔ ni mɔsɔnni bɛɛ bɛ jaabi kelen de Di daɲɛko kan, mɔgɔ bɛ Se kà T'i ɲɛ Da « 16. Kɔrɔɲɔgɔnmaya min sirilen Bɛ mɔsɔnniko la » kan kà dɔ Fàra i ka faamuya kan a ko kùn kan.
Misali nàtaw bɛ dɔ Fɔ o ko la kà Se.
Tarata, taratadon Db Tilebin, tilebinyanfan Db walaha, walahatile Db worodugu, worodugu-yanfan Db
27.
Daɲɛ kɔrɔ woyolenw ka kɔrɔɲɔgɔnmaya kisa
O kɔrɔ ye ko daɲɛw ye kɔrɔɲɔgɔnma ye u kɔrɔ kelen na kɔrɔ caman tu la.
Kɔrɔɲɔgɔnma yɛrɛ ka dɔgɔ ko kɔrɔ caman t'a la.
Nka bolofa Bɛ daɲɛ minnu ka kɔrɔwoyo kan, o dɔw ta de dàntigɛlen dòn nin yɔrɔ la yan.
Komin daɲɛ dɔ ni dɔ bɛ Se kà Kɛ kɔrɔɲɔgɔnma ye k'a sɔrɔ u kɔrɔ ka ca kelen ye, u bɛ Kɛ kɔrɔɲɔgɔnma ye ka Da dalilu jumɛn kan ?
N'u kɔrɔ bɛɛ ye wa ?
N'u kɔrɔ damadɔ ye wa ?
N'u kɔrɔ kelen ye ?
An b'an ka kɔrɔɲɔgɔnma korontolenw Maflɛ n'u kɔrɔko bɛ cogo min na ka Sɔrɔ k'an bolo Da a kisɛ kan ni daɲɛ kɔrɔcaman-tigiw ka kɔrɔɲɔgɔnmaya dlonnen dòn u kɔrɔko la cogo min na.
I mana « bàya » ni « forobafɛn » ka kɔrɔɲɔgɔnmaya jate Minɛ, i b'a sɔmi Sɔrɔ joona ko ni kɔrɔcamanko tɛ, ko « bàya » kɔrɔ donnen fɔlɔ ni « forobafɛn » kɔrɔ ka jan ɲɔgɔn na kɔrɔɲɔgɔnmaya ma.
Nka ni daɲɛ ka kɔrɔcamanko faamuya bɛ màa min na, i b'a Dɔn ko kɔrɔɲɔgɔnmaya bɛɛ ma Siri daɲɛ kɔrɔ kelen na.
Ni daɲɛ kɔrɔ ka ca, i b'a Sɔrɔ a kɔrɔw kelen-kelenna bɛɛ n'a ta kɔrɔɲɔgɔnma (-w) dòn.
O cogoya de Bɛ « bàya » kɔrɔcaman-tigi ni « forobafɛn » cɛ yan.
An k'a kɔrɔɲɔgɔnma fla kɔrɔw dàntigɛcogow Lajɛ bani :
Bàya kɔrɔ 1 : « ceinture de perles (parures pour les fillettes) Db» « kɔnɔn tonnen tsun k'a Kɛ masiri ni madyalan ye musomannin fɛ n'a bɛ Siri cɛ la Wd » kɔrɔ 2 : « chose publique Db» / « fɛn min lablalen bɛ gwansan bɛɛ lajɛlen sagoya la Wd » forobafɛn : « bien appartenant à la communauté Db» bɛɛ dànma ka kan fɛn min na ni mɔgɔ Bɔ mɔgɔ la t'a la
An ɲɛ B'a la nin na sisan sa ko « bàya » kɔrɔ 2nan ni « forobafɛn » kɔrɔ de bɛ Taa ni ɲɔgɔn ye.
O la, « bàya » ni « forobafɛn » ka kɔrɔɲɔgɔnmaya bɛ Kɛ kà Dàn « bàya » kɔrɔ min ni « forobafɛn » ka kelenya ma.
Kɔrɔ wɛrɛ min Bɛ « bàya » la, kɔrɔ 1, o sèn t'u ka kɔrɔɲɔgɔnmaya la.
Hali ni kɔrɔɲɔgɔnma Kɛra « bàya » kɔrɔ 1 la, kuma t'o kan an awa o fana bɛ Kɛ daɲɛ wɛrɛ ye min ni « forobafɛn » tɛ kelen ye kɔrɔ ni sogolocogo fla ʃi la.
Nka cogoya wɛrɛ Bɛ kɔrɔɲɔgɔnmaw ka ko la min tɛ o ʃi ye.
I bɛ « fura, bulu, basi » Sɔrɔ kɔrɔɲɔgɔnmaya la kà minɛ Kɛ « fura » kɔrɔ kelen-kelen na sàba bɛɛ ma Bayel ka daɲɛgafe kɔnɔ tàn:
Fura : kɔrɔ 1 : « feuille Db» / « bulu min bɛ jiri la Wd » kɔrɔ 2 : « rémède à base de feuille » / « sababu min bɛ Kɛ ka bana Ban, ka bana Nɔgɔya,... Wd » bulu : « feuille Db » / « jiri kunna-nugukun muguman nuguman min bɛ balo Las'a ma fyɛn fɛ Wd» basi : kɔrɔ 1 : « fétiche Db» / « tontigiw ka sɔnnifɛn, boli wali jò Wd» kɔrɔ 2 : « médicament Db» / bàna nɔgɔyalan min bɛ Bɔ jiri la walima fɛn wɛrɛ la
Nin kɔrɔ fla ninnu bɛɛ kelen-kelenna ni weelecogo wɛrɛ bɛ Taa bamanankan na min tɛ « fura » ye.
An b'a Fɔ o la ko « fura » kɔrɔ 1 bɛ Fɔ fɛn min ma, « bulu » fana bɛ Fɔ o ma.
A kɔrɔ 2 bɛ Fɔ ko min na, « basi » fana y'o weelecogo dɔ ye.
O la, an b'a Fɔ ko « fura k1» ni « bulu » ye kɔrɔɲɔgɔnma ye kà Tla k'a Fɔ ko « fura k2 » ni « basi k2» ye kɔrɔɲɔgɔnma ye.
Nka « fura » kɔrɔ min b'a ni « bulu » Kɛ kɔrɔɲɔgɔnma ye, a kɔrɔ 1, o kɔrɔ nì tɛ « basi » kɔrɔw la.
O yɔrɔ la, a tɛ Se kà Fɔ ko « fura, bulu, basi » kɔrɔɲɔgɔnma ye cogo dɔ la bari « bulu, basi » tɛ ɲɔgɔn Sɔrɔ u kɔrɔ fàn ʃi dɔ la.
Nin misali damadɔ b'an Jira kɛnɛ kan ko tusun min kɔrɔɲɔgɔnmaw bɛ Dàn fla ma k'olu kɔrɔɲɔgɔnmaya sinsinnen dòn bawo n'u ma ɲɔgɔn Sɔrɔ u kɔrɔ dɔ la u bɛ ɲɔgɔn Sɔrɔ u kɔrɔ wɛrɛ la kɔrɔɲɔgɔnmaya la.
Nka n'a ma Ɲɛ̀ ko tusun kɔrɔɲɔgɔnmaw Sera daɲɛ sàba hakɛ ma kàban, n'i m'i janto, i bɛ dɔ Fàra tɔw kan min kɔrɔ yɛrɛ tɛ tɔw dɔlakelen kɔrɔw la.
Sisan sa, an ye jaabi Sɔrɔ an ka ɲininkali sàba kɛlen fɔlɔ la.
A fɔlɔ, ni daɲɛ min kɔrɔ ka ca, o ka kɔrɔɲɔgɔnmayako bɛ Siri a kelen-kelen na na san'o ka Kɛ kɔrɔ mumɛ kan.
A flanan jaabi ye ko a ka kɔrɔɲɔgɔnmaya fana tɛ Bòli a kɔrɔ dɔw kan ɲɔgɔn fɛ, k'a kɔrɔ kelen-kelenna bɛɛ n'a kɔrɔɲɔgɔnma ka telin kà Kɛ a ye.
A sabanan jaabi bɛ Kɛ ko jaati, ko kɔrɔɲɔgɔnma kelen tɛ Bòli daɲɛ kɔrɔ fla kan ni kelen tɛ.
Nin misali nàta ninnu ye kɔrɔɲɔgɔnma tɔmɔnen dɔw ye minnu kɔrɔ da Bɛ kalabaw ni ɲɔgɔn cɛ k'a Jira ko a ni tɔɲɔgɔnw ka kɔrɔɲɔgɔnmaya Bɛ a kɔrɔ o kùn kan.
Da in b'a fɛn o fɛn na, i b'a Sɔrɔ kɔrɔ caman B'a la a bɔgafe kɔnɔ a ka yan kɔrɔɲɔgɔnmaya sababu tɛ minnu ye.
Bolokoli, cɛbaya, siginɛgɛkɔrɔ Db Bolokurun, tɛgɛkurun (1), bolokurunin (3) Db bololagosi, jɛ (1), jɔn (2) Db bɔɔsi, walaki (1), puruti (2) Db dusufaga, dususuma (1) dusutiɲɛ (2) Db balo, dahirimɛ, jyɛnnatigɛ, ɲɛnamaya Db bàma, màri, jirɔbasa, basa1, basaba Db
28.
Kɔrɔɲɔgɔnmaw tlali n'u caya dalilu ye
Kuma Bɛ kɔrɔɲɔgɔnmaw caya kan hakilila kelen dili la yan.
Kan furadama, miiriya (hakilila ni minɛn) bɛɛ bɛ weelecogo kelen kɔni Sɔrɔ.
Kɔrɔɲɔgɔnmako tɛ o yɔrɔ la fɔlɔ.
Nka miiriya kelen mana weelecogo dànsigi-yɔrɔ fla Sɔrɔ kàban, o ye kɔrɔɲɔgɔnmako dabɔlen ye kabini yen.
Miiriya dɔw yɛrɛ bɛ Tɛmɛ fɔcogo fla kan.
O la dɔw bɛ Se weelecogo sàba ma, dɔw ta bɛ Taa naani na, kà dɔw ta Se duuru, wɔɔrɔ, wolonfla hali seegin ma.
Dàn tɛ kɔrɔɲɔgɔnmaw hakɛ la ko kelen laseli la.
An ka nin bosoli sèn fɛ, an ɲɛ B'a la ko bamanankan ma To kɔ o kɔrɔɲɔgɔnma cayali la hakilila kelen dili la.
An ka kɔrɔɲɔgɔnma-sɛrɛ sɔrɔlen na, daɲɛ hakɛ min Bɛ kɔrɔɲɔgɔnma tusun kelen kɔnɔ o bɛ Dabɔ fla la kà Taa fo seegin na.
O kɔrɔ ye ko tusun daɲɛflamaw B'a la, tusun daɲɛsabamaw Bɛ yen, daɲɛnaanimaw, daɲɛduurumaw, daɲɛwɔɔrɔmaw.
An ma tusun daɲɛ wolonflama Ye sɛrɛ la sa nka, a daɲɛseeginmaw kɔni B'a la fana.
Nka nin bɛɛ la, tusun daɲɛflamaw de y'a tusunw na camanba ye.
Tusun daɲɛflamaw : kɔrɔɲɔgɔnmaya Bɛ daɲɛ minnu cɛ kà Se den fla ma an ka bosolisɛbɛn kɔnɔ
O dànsigi-yɔrɔ ka ca an ka kɔrɔɲɔgɔnma-sɛrɛ mumɛ sɔrɔlen kɔnɔ.
Ale hakɛ ka ca n'a bɛɛ ta ye.
A dɔw ye :
nkɔsɔn, bunteni Wd banfula, fugula Db bange, wolo Db gɛn, gɛngɛ Wd siri, dabali Wd girin, godon Wd
Tusun daɲɛsabamaw : kɔrɔɲɔgɔnmaya Bɛ daɲɛ minnu cɛ kà Se den sàba ma an ka bosolisɛbɛn kɔnɔ
O dànsigi-yɔrɔ caman B'an ka kɔrɔɲɔgɔnma-sɛrɛ mumɛ sɔrɔlen kɔnɔ.
Ale bɛ Da fla tusun kan caya la.
A dɔw ye :
kabapɛrɛn, sanpɛrɛn, sanseli* Db kɔlɛ, buruju, kabila Db kɔli, kɛɲɛ, dɛsɛ Db
Tusun daɲɛnaanimaw : kɔrɔɲɔgɔnmaya Bɛ daɲɛ minnu cɛ kà Se den naani ma an ka bosolisɛbɛn kɔnɔ
O dànsigi-yɔrɔ fana ka ca an ka kɔrɔɲɔgɔnma-sɛrɛ mumɛ sɔrɔlen kɔnɔ.
O dɔw ye :
Dasi, bugɔ, gosi, ci Db fuguri, buguri, fɔlɔkɔ, gɔngɔn Db hakililabana, kunwuli, kunnafɛn, fa Db hawusakala, timikala, makala, ɲiminkala* Db kàla, lakari, sata, tɛnɛ Db
Tusun daɲɛduurumaw : kɔrɔɲɔgɔnmaya Bɛ daɲɛ minnu cɛ kà Se den duuru ma an ka bosolisɛbɛn kɔnɔ
O dànsigi-yɔrɔ ma Ye kà Caya an fɛ an ka kɔrɔɲɔgɔnma-sɛrɛ mumɛ sɔrɔlen kɔnɔ.
A kɔni tɛ Kòli ka Sɔrɔ kan na.
A dɔw ye :
Daraja, dawula, mandiya*, sara*, nɔɔrɔ* Db basan, ɲagami, kule, fereke, nɔɔni Db bawò, bàtugu, kàtugu, bàri, kà D'a kan Db kolokari, jakumawara, siyɛminɛwara, ɲariwara, nkɔlɔwara* Db
Tusun daɲɛwɔɔrɔmaw: kɔrɔɲɔgɔnmaya Bɛ daɲɛ minnu cɛ kà Se den wɔɔrɔ ma.
O dànsigi-yɔrɔ dɔw Yera an ka kɔrɔɲɔgɔnma-sɛrɛ mumɛ sɔrɔlen kɔnɔ.
O dɔw ye :
densu, denkolon, denbo, fugari, nantan*, nankɔlɔbɛ* Db doro, kili, bɛlɛ, kaya, wulu*, taba* Db6 Galiya, kalesume, binɲimi, jiŋɛɲɛ, nsɔngɔn, kɛɛya Db tanga, karama, bonya, danbe, sutura*, makaama* Db tugun, bilen, tun, tugunin, kura ye*, kokura* Db kùnnafɛn, kùnfɛn, fa, kùnwuli*, kùnkolotiɲɛ*, kùnkolo-ɲaami* Db
Tusun daɲɛseeginmaw : kɔrɔɲɔgɔnmaya Bɛ daɲɛ minnu cɛ kà Se den wɔɔrɔ ma an ka bosolisɛbɛn kɔnɔ.
O dànsigi-yɔrɔ 1 pe B'an ka kɔrɔɲɔgɔnma-sɛrɛ mumɛ sɔrɔlen kɔnɔ.
O ye :
wulu, fɔrɔ, cɛya, kaya, doro, kili, dogoyɔrɔ, taba* Db
29.
Kɔrɔɲɔgɔnmaw nafabɔ-siraw
Kɔrɔɲɔgɔnmako nafa ye mun ye ?
A nafa bɛ Se kà Fɔ kà Se hakɛ jumɛn na ?
An kɔni bɛ min Dɔn, ɲinini mana ɲɛnabɔli min Kɛ, o tà ka di ka ko caman Kɛ n'o ye.
Kɔrɔɲɔgɔnmaya faamuya tnɔbɔcogow la dugumadan ye a gafe bɔlenw mafɔli kɛli ye.
N'a faamuya Bɛ maa min na, i bɛ Se kà dyalatigɛ Di a kùnkankow latlenni kan sɛbɛnw kɔnɔ.
Ni gafesɛbɛnna dɔ ye sɛbɛnni Kɛ kɔrɔɲɔgɔnma-ko dakun dɔ kan, o filiw latlenni bɛ Kɛ ni dalilu minnu ye olu bɛ Sɔrɔ nin fasiriw n'a ɲɔgɔnnaw la.
Ni gafew bɛ Mafɔ kɔrɔɲɔgɔnmaya kan o kɔrɔ ye ko gafew bɛ Bɔla a kan fɔlɔ.
Kɔrɔɲɔgɔnma-ko gafew bɔli fana y'a dànmanafa-bɔsira ye.
O b'a Jira ko kɔrɔɲɔgɔnmaya dakun caman B'a la kà Sɔrɔ gafew kɔnɔ.
A kùnkangafew bɔli kà Caya o bɛ Nà ni bamanankan sɛbɛndaga lafali ye kà T'a fɛ.
Kɔrɔɲɔgɔnmaw kàlanni bɛ bèlebele Fàra a tìgi ka kan faamuya kan.
Kà Fàra o kan, a dogolen tɛ maa ʃi la ko kɔrɔɲɔgɔnmaw dòn Bɛ latigɛlan baarakɛ-kanko la.
Hali n'an ma jatebla caman Ye an ka kanw na fɔlɔ, an bɛ baara Kɛ latigɛlan ni walekan minnu na an b'an mago Ɲɛ̀ don o don n'o kanw kɔrɔɲɔgɔnmaw ye.
Kɔrɔɲɔgɔnmaw daamu dayɔrɔ dɔ ye latigɛdɔn ye.
O ye k'a baaralanw Labɛn k'olu Sèndon hakilila tɔ laseli daɲɛ ɲuman ɲinini na.
O fɛ̀ɛrɛ dɔ ye kininfɛdigili kɛli ye i ɲɛnadaɲɛ kan ka kɔrɔɲɔgɔnma Digi kà Sɔrɔ k'i ɲɛna Tà kɔrɔɲɔgɔnma-sɛrɛ fɛnsɛnnen na.
O baara in b'a Sɔrɔ daɲɛ bɛɛ n'a kɔrɔɲɔgɔnma tusun Ɲɛtigɛra jatebla kɔnɔ k'a tɔ To a digili dɔrɔn kɛli ye.
A bɛ sɛbɛnnikɛla Dɛmɛ kosɛbɛ daɲɛ lakika sɔrɔli la a ka hakilila fɔta kan.
Ni mɔgɔ bɛ mɔgɔ-ɲɛnajɛlanw Dla sɛbɛnni na i n'a fɔ siginisorobaw walima telew ni rajow ka kanɲɛnajɛ labɛntaw kɛbaaw, o tìgi mago dɔ ye kɔrɔɲɔgɔnmaw sɛnsɛnnen ɲuman dònni ye a ka ɲɛnajɛ daɲɛw na n'a ma Ɲɛ̀ ko a ka tlon sèn dɔw bɛ Kɛ kɔrɔɲɔgɔnmaw kan.
O bɛɛ ye kɔrɔɲɔgɔnmaw nafabɔ-cogo dɔw ye.
Latigɛdɔn tle in na, mɔgɔw bɛ Fɛrɛla kan kàlanni n'a magoɲɛko caman ma ni daɲɛ labɛnnen ye kà Kɛ kàlanfɛnw ye walima yɛrɛ-ɲɛnajɛfɛnw ye mansin sugu caman na : latigɛlanw, sènfɛjuruw, ...
Jateblaw bɛ Dla o hukumu kɔnɔ kan nafabɔ-sira caman kan i n'a fɔ daɲɛgafew, daɲɛsangalanw, mabɛnko, sɛbɛnnidegew, jatebɔw.
N'i mɔgɔ min mago ye kɔrɔɲɔgɔnmaw ye kɛrɛnkɛrɛnnenya la, f'i k'u sɛrɛ jɛlenw n'a nafamaw Tɔmɔ ka Dòn i ka jatebla kɔnɔ.
Komin fanafɛ-kalan B'a la kà kologirinya lakalanni siraw fɛ, jateblaw ni fogow ɲɛnabɔli kà Blà fogolan kan o fɛ̀ɛrɛ dɔw sirilen Bɛ kɔrɔɲɔgɔnmaw ʃidɔnni na.
Kùncɛkan
An ka bosolisɛbɛn bosoli sèn fɛ, an ye kɔrɔɲɔgɔnma suguya caman Ye.
U cɛlaw faamuya y'a To an Sera k'u Blà kulu ni kulu ye.
An Bɔra fɛn caman kan a ko la minnu bɛ na Kɛ kàlanfɛn ye bamanankan kàlanbaaw kùn taalen ɲɛ.
A caman yɛrɛ bɛ Kɛ sababu ye kà ɲininidakun caman Nɔ̀gɔya kan kɔnɔ.
Kɔrɔɲɔgɔnmaw bilisacogo ɲɔgɔn na bosolisɛbɛn in na o fyɛnmayɔrɔ dɔw Dàntigɛra an fɛ.
Olu ye mafɔliw ye minnu b'a To gafesɛbɛnnaw na yɛlɛma Dòn u ka faamuya la kà kɔrɔɲɔgɔnma-ko tɔ Sinsin kà T'a fɛ.
Misali la, an ye mafɔli min Kɛ dakun (10) kan, o Kɛra dalilu dɔw fɔli ye minnu b'a Jira k'o dakun kɔrɔɲɔgɔnmaya-ko tɛ da la.
O n'a ɲɔgɔnna wɛrɛw Bɛ tèn.
Ɲinini in yɛrɛ ɲɛnabɔli bamanankan kan ani a ɲɛnabɔkan kɛli bamanankan fana ye, o bɛ dànfaraba Dòn a ni kɔrɔɲɔgɔnmaya ɲinini kɛlen fɔlɔw cɛ kà d'a kan olu bɛɛ Kɛra kan kàn nka kan wɛrɛw la i n'a fɔ fransɛkan ni anglɛkan ni alemakan ni risikan ninnu.
O baara ninnu ye tɔ-k'a-jɛ ye anw fɛ bari u t'a To k'an bɛ kɔrɔɲɔgɔnmaya mabɛndaɲɛw basigilenw Labɛn bamanankan na.
Olu bɛɛ Taara ni walekanw ka fɔcogow ye a koɲɛw ma.
An ye daɲɛ minnu Karaba an sèn fɛ nin baara kɔnɔna na, olu sangayɔrɔ Bɛ sɛbɛn nanflamayɔrɔ la.
An y'o Kɛ bamanankan ni fransɛkan ni anglɛkan cɛ.
Sɛnɛ Segu : forow bɛ ka layidu dafa.
Nin saɲɔforo in Bamusobugu la, Zezana-Gara komini kɔnɔ Segu mara la, o yeli bɛ mɔgɔ hakili sigi, k'i jigi fa dunkafa sabatiliko la ɲinan Mali kɔnɔ.
Ɲɔtigɛ ma se fɔlɔ, nka, forow yecogo bɛ mɔgɔ nisɔndiya.
A bɛ san caman bɔ sisan, ɲɔw tun tɛ ɲɛ ka nin bɔ. Ɲɔkalaw tun tɛ bonya tan, wa u furaw tun tɛ kɛ binkɛnɛ ye ka dibi ɲɔgɔn kan tan k'a sababu kɛ sanji nabaliya ye o min bɛ na ni ja ye.
Ka bɔ Bamakɔ fɔ Segu, forow yeli bɛ mɔgɔ jigi fa bawo san bɛ na kosɛbɛ. An ka Ala deli ye a ka taa ɲɛ fɔ ka sɔmiɲɛ laban ma.
Nin ɲɔ tinsan ye nisɔndiya ni hɛrɛ tamasiyɛn ye sɛnɛkɛla bolo.
Dabaw bilala, nka o t'a to sɛnɛkɛla ka sigi so. Tuma ni tuma, a bɛ taa bɔ a ka foro la walasa k'a dɔn a ka sɔmiɲɛ sɛgɛn bɛna falen mun na ɲɔtigɛ waati.
O sara in hakɛ, ɲɔ tinsan b'o jira kabini ɲɔtigɛ ma se fɔlɔ.
Ɲinan, ni sanji nana nin cogo in na a nacogo la, an bɛ se k'a fɔ k'o bɛ kɛ sababu ye ka kɔngɔ gɛn dɔɔnindɔɔnin ka bɔ an ka jamana kɔnɔ.
An b'o kuma in de mɛn fan bɛɛ la bi an ka duguw kɔnɔ.
N hakili b'a la alisa, waati min na san tun bɛ na kosɛbɛ Mali la, demisɛnnin tun tɛ se ka keningekala kari ka da nɔgɔya la ɲɔtigɛ waati.
O tun banna a bɛ san caman bɔ sisan bawo ɲɔkalaw tun ka misɛn k'a sababu kɛ sanji nabaliya ye.
Ɲinan, an bɛ waati min na i ko sisan, san nana ka ɲɛ.
O bɛ mɔgɔ jigi sigi kosɛbɛ.
O de kama an bɛ waati min na sisan, tile kɔnɔ, dutigi bɛɛ bɛ senɲɛ kelen walima fila kɛ u ka foro kɔnɔ bawo, u kɛ o kɛ k'u ka foro ɲɔkala ɲumanw n'u fura nugulenw yaaratɔ ye fiɲɛ fɛ, u bɛ sewa.
Keninge bɛ weele an ka jamana yɔrɔ dɔw la ko kunsuli bawo ni keninge ɲɛna, n'a tinsan ye kisɛ caman kɛ, kisɛ ninnu fanga de b'a kɛ tinsan ju bɛ suuli.
Ɲinan ta b'o cogo la keninge foro la.
O de kama, ali ni n tɛ sɛnɛkɛlakɔliden ye, n y'a faamu k'a fɔ ko ɲɔkala kunbayali n'a misɛnyali bɛ sɔrɔ a kisɛ hakɛ fɛ tinsan na.
Wa, sɔɔni, ɲɔ ninnu tinsanw bɛna u kun suuli.
Wa, ɲinan, a bɛ i ko saɲɔ ni keninge bɛ k'a ɲini ka ɲɔgɔn dan walasa u kelen kelenna bɛɛ ka jigiɲɛ fa.
Wa o de ye sɛnɛkɛla ka hɛrɛ ye.
O keleya in ɲɔw suguyaw ni ɲɔgɔn cɛ, o bɛ kɛ sababu ye cikɛla bolo a k'a ka jigiɲɛw fa, ka dunkafa sabati a ka du kɔnɔ.
Ɔn-ɔn, sɛnɛkɛla dama tɛ, dugubakɔnɔmɔgɔw minnu tɛ cɛncɛn kasilen dɔn, olu bɛɛ ka nisɔndiya ye nin ko in ye.
Heyi, bɛɛ ka daamu ni nisɔndiyako do.
Gan min bɛ kɛ na ye, o fana sen bɛ ɲɔgɔndan in na bawo, ale tɛ fɛ a ka fɔ ko suma sɔrɔ la, ko kɔngɔ bɛ baramaw la k'a sababu kɛ nako ye.
Gan yɛrɛ tɛmɛna tɔw la bawo, ale kɛnɛ dunni daminɛna an ka duguw la ka ban.
Sɔ ma layidu dafa Kulubalilakaw, Turelakaw, Samakelakaw, Sogobalakaw ani filaw bolo.
Sɔ fana bɛ se joona kosɛbɛ walasa ka kɔngɔ kunbɛn sɛnɛkɛlaw fɛ.
Ɲinan, a ma k'o cogo ye bawo alisa sa, sɔ ma se fɔlɔ. Sɔ dɔw ma feere fɔlɔ kuma tɛ ka den kɛ k'a sababu kɛ sanji ye.
San nana kojugu, sɔ ma tile funteni sɔrɔ walasa ka feere ka den kɛ.
An bɛ dugaw kɛ, sanji ka na a nacogo la walasa ka dunkafa sabati an jamana kɔnɔ, Farafinna kɔnɔ, diɲɛ bɛɛ kɔnɔ.
[bafin ani flɔ]
nsiirinin, nsiirinin.
bafin ani flɔ.
bafin taara a sɔrɔ flɔ, a be kaba tigɛla, diye a fɔ : mɔgɔw ka kaba son!
flɔ fana ye a fɔ : mɔgɔw ka ba son!
flɔ bolila ka boli.
a ye flɔ gɛn ka a gɛn, ko ale be flɔku minɛ.
flɔ panna ka yiribaju minɛ.
sɔni sama nana ko : bafin, mun kɛra?
sanfɛrata nyininka!
ko : flɔ, mun kɛra?
a taara n sɔrɔ mɔgɔw ka foro la can can can, ko : mɔgɔw ka kaba son can can can!
ne yɛrɛ ko : mɔgɔw ka ba son, can can can.
a ye n gɛn, a ye n gɛn ko a be n ku minɛ, can can can.
n panna ka yiribaju minɛ, can can can.
sama nin tɛmɛnna ko flɔ, jo be a la.
suruku nana ko : bafin, mun kɛra?
ko : sanfɛrata nyininka!
ko : flɔ, ko mun kɛra?
a taara n sɔrɔ mɔgɔw ka foro la, can can can, ko mɔgɔw ka kaba son, can can can!
ne yɛrɛ ko : mɔgɔw ka ba son, can can can!
a ye n gɛn, a ye n gɛn, ko a be n ku minɛ, can can can, n panna ka yiribaju minɛ, can can can.
o fana ko ko e jo be a la.
o tɛmɛnna.
sɔni sonsannin nana ko bafin, mun kɛra?
sanfɛrata nyininka fɔlɔ!
ko : flɔ, mun kɛra?
a taara n sɔrɔ mɔgɔw ka foro la, can can can, ko mɔgɔw ka kaba son, can can can!
ne yɛrɛ ko : mɔgɔw ka ba son, can can can !
a ye n gɛn, a ye n gɛn ko a be n ku minɛ, can can can, n panna ka yiribaju minɛ, can can can.
sonsannin ko a!
e jo be a la, flɔ, e jo be a la.
bafin sinna ka kɛ sonsannin gɛn ye.
sonsannin nana tunun a la ka taga ka a yɛrɛ kɛ bɛlɛkan ye.
bafin nana ko : bɛlɛkan e ma sonsannin ye wa?
ko : i!
a tɛmɛnna sisan, a be nyini ka se kɔda la.
bafin bolila ka boli.
sonsannin ye a ka nɛgɛso ta ka kɛ taga ye.
a bolikan be a fɔ:
jotigi jo, jalakitigi jalaki.
jotigi jo, jalakitigi jalaki.
jotigi jo, jalakitigi jalaki.
flɔ fana panna ka cun yiri la ka boli ka taga a yɛrɛ kun fɛ.
bafin ye pyaa ka kɛ taga ye.
bafin tun ye ba min minɛ, o bolila.
sonsannin fana bolila.
n ye nsiirinin sɔrɔ yɔrɔ min, n ye a bila yen.
Murujan ka bɛsɛya don.
Murujan Dugutigi ye wele bila dutigiw bɛɛ ma, k'u ka ɲɔgɔn sɔrɔ bulonba kɔnɔ.
Dugu bulonba ye dugu kunko bɛɛ fɔ yɔrɔ n'u ɲɛnabɔ yɔrɔ ye.
Dugu caman na, o bulon bɛ sɔrɔ dugutigi yɛrɛ bara.
Bari, dugutigiya ye du kelen kɔnɔko ye.
Murujan dugutigiya bɛ Jarala.
Katugu, olu fɔlɔ de ye o yɔrɔ tu tikɛ, ka sigi yen.
O kama , dugutigiya dira u ma.
Bakari Jara ye a dugutigi tan- ni- wɔɔrɔna ye.
A sigilen san seeginna filɛ nin ye.
O kɛra k'a to a si san bi duuru- ni- kelenna na.
Nin don, a ye dutigiw fara ɲɔgɔn kan, u ka kuma dugu saniyaliko kan.
U bɛnna a kan, ko dugudenw bɛɛ :
Kamalen tɔn, npogotigi tɔn ni muso ton fɛn o fɛn bɛ dugu kɔnɔ, ka fara dutigiw yɛrɛ kan, bɛɛ k'i labɛn ka bila, ko sibiri nataa ye dugu ka bɛsɛya don ye.
Kamalenninw bɔra ni daba ni falo ni besew ye, ka binw syɛn, ka jiboli digɛnw sèn, ka jiribolow tikɛ.
Cɛw fana bɔra ni besew ni jelew ye, ka jiribolow kaana, ka u kɛ ɲɔgɔn kan.
Npogotiginninw nana ni sègi ni jurukisɛw ye, ka binw ni jirifurabuluw ton ɲɔgɔn kan ni k'u cɛɛ, ka ta u fili nana kɔ ni ka tasuma don u la.
U ye jiribolow siri ka taa olu bila so.
Musow bɔra ni furulanw ye, ka bɔlɔnninw ni bɔlɔnbaw furan tɔw nɔfɛ.
Sibiridon wula n'a su, yɔrɔ bɛɛ kɛra sisi ye.
O don dugujɛ, n'o ye Karidon sɔgɔmada ye, Murujan dugu minɛna k'à jɛ, k'à dugumɔgɔw bɛɛ nisɔndiya.
Kangaba ni Bamakɔ cɛ sira labɛnko
Sibiridon, san 2008 zuwɛnkalo tile 7 o bɛna to Manden tariku donbaw katimu kɔnɔ.
O don de, jamanakuntigi Amadu Tumani Ture ye Bamako ni Kangaba cɛ sira labɛnbaaraw koronbokari kɛ.
Sirako in ye mandenkaw ka laɲini kɔrɔba ye.
Koba bɛɛ n'a kunbɛnkanba don dɛrɛ.
O de kosɔn, k'a ta Samaya (n'o jatelen don manden donda ye) ; ka don kangaba, ka tɛmɛ farabana ; Samaya ; joliba ; kirina ; kurusale ; kole ni Bankumana duguw fɛ, jama bɔra fan bɛɛ ni dunuw ni ladalafolifɛn tɔw bɛɛ ye walasa ka foli kɛ jamanakuntigi n'a nɔfɛmɔgɔw ye.
Jamanakuntigi n'a nɔfɛ jama donnen kangaba, o y'a sɔrɔ tile waati 11nan tɛmɛna ni sanga 30 ye, awa funteni tun bɛ haali.
Nk'o ma fɛn bɔ mandenkaw ka jama yeko la baara in koronbokarikɛnɛ kan.
An ka ɲɔgɔn hakili lajigin ko kabi jamanakuntigi y'a jira san 2008 awirilikalo la ko sɔɔnin kangabasira dilanni bɛna daminɛ, mandenka timinandi dɔw ye kangaba ni Bamakɔ k'u sen na, walasa ka na o foli lase jamanakuntigi ma Bamako.
Kangaba ni Bamako cɛ sira dilanni koronbokari kɛra kurukanfuga masurunya na, n'o ye yɔrɔba ye manden ni Mali tariku kɔnɔ.
Baarakɛnɛ gɛlɛnba
Kangaba mɛri, n'o ye Mamutu Keyita ye, o y'a ka jama kunbɛn jɛmukan daminɛ ni nisɔndiyaba ye.
A y'a jira ko baara in tun makɔnɔnen don mandenkaw fɛ a mɛɛnna ka d'a nafa kan.
Mɛri Mamutu ye jamanakuntigi fo a ka lahidu talen waleyali in na, san kelen danma kuntaala kɔnɔ, a ka manda rɔkurayalen kɔ malidenw fɛ.
Nka mɛri y'a laɲini sira in ka tɛmɛ ka se fo Lagine dancɛ la.
Kangaba mɛri y'i to o foliw de la ka kuma Kangaba denmisɛnw tɔgɔlaso jɔli banniko kan, n'o tɛ mɛnfɛn ye bɛlen.
O so fana jɔra ni jamanakuntigi ka dɛmɛ de ye.
Kangaba mɛri y'i sɛmɛ kɛnɛ in na ka mandenkaw ka laɲiniko wɛrɛ da jamanakungi ɲɛkɔrɔ, n'o ye kangaba kalansoba "lise" kunkanko ye.
Jɛmukan kelen in kɔnɔ, kangaba mɛri Mamutu Keyita da sera mandenkaw haminankow ma, minnu ye : kɛɲɛkafɛkɛlɛ ; diɲɛnatigɛ gɛlɛya ; Mali kalanko gɛlɛya ... Nin ye kunnafoni ye an ye min bɔ "L'ESSOR" kunnafonisɛbɛn bɔko 16214 kɔnɔ.
Nk'a kafisa jɛkabaara sɛbɛnɲɛkulu yɛrɛ k'a ka nisɔndiya jira ka ɲɛsin waleba in ma, min bɛ don manden tariku kɔnɔ.
N'an y'a lajɛ, an b'a ye ko k'a ta Samaya, ka don Samaɲana ; ka tɛmɛ kirina fɛ fo kangaba, sira tɛmɛdugu ninnu bɛɛ y'an ka lawale surun cɛbaw dagayɔrɔ de ye.
Fɛn min ye bi lahalako ye, kangaba ye duguba kofɔtaw dɔ ye diɲɛ kɔnɔ.
K'a fɔ ko sira lakika t'o dugu masira ni jamana fagaba dugu cɛ, o ye makariko ye, kuma tɛ n'a y'a sɔrɔ sira bɔnsɔn min bɛ yen, n'o ma ɲi adamadenw n'u ka bolifɛnw, an'u bololafɛnw ma san waati si !
O yɛrɛ de kanma, ka kɔn desantaralizasɔn yɛrɛ ɲɛ, o min wolora mɛriw warali la ka bɛn jamana dugubaw hakɛ ma, ka sɔrɔ ko bɛɛ tun bɛ dugutigiw de bolo ani politikitɔn kelen UDPM mɔgɔw, ɲɛmaa fɛn o fɛn tɛmɛna kangaba, o bɛɛ ninkanko de tun ye sirabako in ye.
O siratɛgɛ la an bɛ se ka kangaba sekeretɛri Zenerali kɔrɔ Awa Manbi Keyita, n'a depite kɔrɔ Nfa Mamadi Keyita kofɔ.
O ye san 1985 kow ye !
O ɲɛmaa ninnu bɛɛ, ani u fɔra minnu kɔ, O bɛɛ ka laɲini de tun ye siraba in porozɛ waleyali ye u tile la.
Nka, waati min bɛnnen don Ala ma, o de ye waati ye.
O kosɔn, kangaba ni Bamako cɛ siraba in waleyali porozɛ ye sira sɔrɔ kangaba mɛri Mamutu Keyita tile la bi.
O ye alataanuko ye !
Kangaba ni Bamako cɛ sira dilanni bɛ manden jama bɛɛ de nafa, kabi julafundo ; keɲege ; Banankoro ; Balanzan fo ka don kangaba kɔnɔ, ka d'a kan olu ye duguw ye diɲɛnatigɛ tɛmɛcogo yɛrɛ ye minnu ni kangaba nunjuruw siri ɲɔgɔn na sira caman fɛ.
Siraba in, n'a kɛra ko lawaleyafɛn telin yɛrɛ ye, mɔgɔ bɛ se k'a fo k'o ye daamu dalen ye ko kura hali manden sɛnɛfɛnw kan.
Manden dun bɛɛ ye sɛnɛ basigiyɔrɔw de ye.
O yɛrɛ tɛmɛnen kɔ, n'a fɔra ko mɔgɔ bɛ se ka manden ni Bamako kɛ san waati bɛɛ, samiɲɛ ni tilema, o fana ye taare fɔkun bɛrɛbɛrɛ ye.
O dun tɛ taa sira ɲuman, dilanko ɲuman kolo girin kɔ.
Mandensira in min dilanni baaraw koronbokari kɛra Mali jamanakuntigi fɛ sibiridon, san 2008 zuwɛnkalo tile 7, an bɛ Ala deli a ka barika don a ko la a baara ka ɲɛsɔrɔ latigɛbagaw bolo.
O ye hɛrɛko ye !
Nin gafe in labaaracogo
Ni aw ye nin gafe in sɔrɔ:
Walasa ka banaw, walima kɛnɛya kunkankow yɔrɔ dɔn, aw bɛ Gafe Kɔnɔkow lajɛ.
Aw bɛ fɛn min ɲini, ni aw ye o ye, aw bɛ taa sɛbɛn ɲɛ la, a bɛ sɔrɔyɔrɔ min na.
Ni aw ma gafe in kɔnɔ daɲɛ dɔ faamu:
Aw bɛ daɲɛ ɲini Kumadenw kɔrɔ la.
Daɲɛ minnu ɲɛfɔlen bɛ, olu sɛbɛnni jɛgɛnnen don (en italique) u sɛbɛn ko fɔlɔ sigida kɔnɔ.
Sani aw ka fura fɛn o fɛn ta:
Walasa aw ka kunnafoniw sɔrɔ furaw tacogo, u tata hakɛ, u faratiw ni yɛrɛtangacogow kan, aw bɛ Sigida 25 lajɛ.
Furaw tɔgɔ ani u sɔrɔyɔrɔ bɛ Sigida 25 daminɛ na, sɛbɛn ɲɛ Furaw tɔgɔ.
Walasa ka aw labɛn bana cunnenw kama:
Aw bɛ fura dɔw bila aw bolokɔrɔ so kɔnɔ walima dugu kɔnɔ, i n'a fɔ a ɲininen don aw fɛ Sigida 23 Furamaralan.
Aw bɛ nin gafe kalan sani a mako ka jɔ a la, kɛrɛnkɛrɛnnenya la Sigida 10, Furakɛli kunfɔlɔ, ani Sigida 4, Banabagatɔ ladoncogo.
Walasa aw ka denbaya ka to kɛnɛya la:
Sigida 11 bɛ kuma balocogo ɲuman kan, Sigida 12 bɛ kuma banaw kunbɛncogo kan, aw bɛ olu kalan ka ɲɛ ani ka aw janto bilasiralikanw ni yɛrɛtangacogow la.
Walasa ka kɛnɛya sabati aw ka sigida la:
Aw ni aw sigiɲɔgɔnw bɛ ɲɔgɔnye dɔ kɛ ka gafe in kalan ka hakili jakabɔ kɛ aw ka yɔrɔ kɛnɛya kow kan.
Walima, aw bɛ a ɲini lakɔli karamɔgɔ dɔ fɛ a ka denmisɛnw ni balikuw lakalan gafe in kɔnɔ kumaw kan.
Aw bɛ hakilina caman sɔrɔ sɛbɛn ɲɛ sikɔlɔma yɔrɔ la, ladilikanw ka ɲɛsin dugu kɛnɛyabaarakɛlaw ma, gafe in daminɛ na.
Nin gafe in bɛ kunnafoni caman di ka tɛmɛ gafe kan, min bɛ kuma furakɛli kun fɔlɔ kan.
A bɛ kuma bana caman kan minnu bɛ dankari adamadenw ka kɛnɛya la, ka a ta kɔnɔboli la fo ka se sɔgɔsɔgɔninjɛ ninnu ma, ka a ta farafinfura juguman ni a ɲuman ma fo ka se ladilikanw ma tubabufuraw tali la.
Ladilikan ɲuman kɛrɛnkɛrɛnnenw dilen don saniya ni dumuni nafama dunni ni boloci kan.
Nin gafe in bɛ kuma bange ni bangekɔlɔsi fɛɛrɛw fana kan.
Gafe bɛ fɔlɔ ka a kalanbagaw dɛmɛ u ka se ka u ka laɲiniw sɔrɔ u yɛrɛ ye, ka tila ka kɛ sababu ye u ka se ka a dɔn bana minnu ka kan ka jira dɔgɔtɔrɔba dɔ la.
Segin kɛlen kɔ gafe in kan, kunnafoni kuraw dilen don bana dɔw kan i n'a fɔ sumaya, sɔgɔsɔgɔninjɛ, kafoɲɔgɔnyabanaw, dɔrɔguta, sidabanakisɛ ni sidabana ka fara a furaw kan ani hakilina caman wɛrɛw.
Nin gafe in dabɔra...
Dugumisɛnni minnu yɔrɔ ka jan kɛnɛyasow la.
Banaw kunbɛncogo, u sidɔnni, ani u furakɛcogo ɲɛfɔlen don jaw ni kumakan jɛlenw na.
Butigitigiw walima furafeerelaw, minnu bɛ furaw ni kɛnɛya baarakɛminɛnw feere dugumisɛnw kɔnɔ.
Fura minnu ka kan ka bana minnu furakɛ, o ɲɛfɔlen don gafe in kɔnɔ, farati bɛ fura minnu tali la walima nafa tɛ minnu yɛrɛ la, olu bɛɛ ɲɛfɔlen don fana gafe in kɔnɔ.
Furaw tali farati ni yɛrɛtangacogow ɲɛfɔlen don ka a walawala.
Ladilikan kɛrɛnkɛrɛnnenw dilen don farafinfuraw ni tubabufuraw tacogo kan furakɛli la.
Dugumisɛnw lakɔlikaramɔgɔ: Gafe bɛ a to a ka se ka dɛmɛ don mɔgɔ joginnen ma ani ka tila ka ladilikan ɲumanw di a ma.
A bɛ kɛ sababu ye karamɔgɔ ka se ka a ka sigidala denmisɛnw ni balikuw bɛɛ lakalan kɛnɛyako la, ani saniya ni dumuni nafama dunni na.
Kɛnɛyabaarakɛlaw dugumisɛnw na, ani mɔgɔ o mɔgɔ wulilen don ka a cɛsiri a ka sigida ka kɛnɛya ni a ka lafiya kama.
Gafe in fan dɔ bɛ yen min bɛ kuma kɛnɛyabaarakɛla ni sigidamɔgɔw ka ɲɔgɔnye kɛcogo kan, ɲɔgɔnye min senfɛ u bɛ jɛ ka hakilina falenfalen kɛ dugu makow ni dugumɔgɔ ka kɛnɛya sabatili kan.
Denbaw ni lajiginnimusow bɛ nafaba sɔrɔ gafe in na, u bɛna a kɔnɔkumaw faamuya ka ɲɛ, sokɔnɔjiginni ni denba ladonni ni den ka kɛnɛya kan.
Daɲɛ Kuntigɛlen:
(Daɲɛ janmanjan sɛbɛncogo surunman; ka siginiden damadama kɛ ka daɲɛ kuturu sɛbɛn)
+ o kɔrɔ ye ani walima farankan.
= o kɔrɔ ye a ni ... bɛɛ ye kelen ye walima a ni ... dama kɛnɲɛnnen don (a ni ... bɛɛ ka kan, o bɛ bɛn .... ma).
% o kɔrɔ ye kɛmɛ kɛmɛ sara la.
Peseli Hakɛ:
kg o kɔrɔ ye kilogaramu (kilogramme).
g o kɔrɔ garamu (gramme).
mg o kɔrɔ miligaramu (milligramme).
mcg o kɔrɔ mikɔrɔgaramu (microgramme).
gr o kɔrɔ kisɛ (graine).
Girinya:
(fɛn dɔ girinya hakɛ ye min ye)
garamu 1.000 = kilogaramu 1 (kg).
garamu 1 = mg 1.000.
miligaramu (mg) 1 = mikɔrɔgaramu (mcg) 1.000.
kisɛ 1 (graine) = mg 65.
Litiri/Kɔnɔfɛrɛ:
(fɛn kɔnɔfɛrɛko hakɛ walasa ka jimafɛnw litiri hakɛ saman)
mililitiri 1000 (mL) = litiri 1.
mililitiri 1 = cc. 1 = santimɛtiri kubi (centimètre cube).
kafeminkutu ɲɛ 3 (cuillère à thé) = dumunikɛkutu ɲɛ 1 (cuillère à soupe).
kafeminkutu ɲɛ 1 = mililitiri 5.
dumunikɛkutu ɲɛ 1 = mililitiri 15.
Waleɲumandɔn ni foliw.
David Werner de ye nin gafe in sɛbɛnbaga fɔlɔ ye ɛsipaɲɔli ni angilɛkan na.
A ka hakilinata, a ŋaniya ni a ka cɛsiri nɔ yelen don gafe in ɲɛ kelen kelen bɛɛ la.
Segin kɛlen gafe in kan, Carol Thuman ani Jane Maxwell ye u cɛsiri ɲinini ni a sɛbɛnni ani a labɛnni fɛ.
An bɛ u waleɲumandɔn u ka baara ɲuman ni u ka ŋaniya ɲuman na.
Nin gafe in kɔnɔko fanba bɔra gafe wɛrɛ la min sɛbɛnna senegali baarada dɔ fɛ min tɔgɔ ko ENDA-Tiers-Monde.
Olu de fɔlɔ ye “Dɔgɔtɔrɔ tɛ sigida min na” labɛn ka bɛn Farafinna tilebin yanfanfɛla taabolow ma ani ka a bayɛlɛma tubabukan na.
Nin gafe sɛbɛnbagaw ni a bayɛlɛbagaw bɛɛ ka juru bɛ an na.
O mɔgɔw filɛ: Lionel Germosen-Robineau, Maria-Laura Mbow, Christine Etchepare, ani Michel Etchepare.
Gafe kun fɔlɔ jadilanbagaw ye Oumar Sy, Toumani Camara, ni Ashirina Opam Mamore.
Gafe in bayɛlɛmali bananakan na ani a labɛnni tubabukan na:
Mɔgɔ minnu ye gafe in bayɛlɛma ni ka segin a kan, o mɔgɔw filɛ: Salifou Bengaly, Fatoumata Bouaré, Katie Christ, Sean Cochrane, Abdoulaye Coulibaly, Djibril Coulibaly, Diatrou Dembelé, Yagare Magassa, Bernadette Etienne-Millot, Matthew Heberger, Esther Homawoo, Yousef Kazerooni, Cheick Keita, Moulaye Keita, Jennifer Leahy, Sara Litke, Anh Ly, Zachary Matheson, Alex Neidermeier, ani Jade Way.
Kɛnɛya baarakɛla minnu ye ladilikanw di ani ka sɛgɛsɛgɛli kɛ, olu filɛ: Aaron Greenblatt, Aly Barry, Oumar Niangado, Linda Caswell, ani Amelia Maiga.
Mɔgɔ minnu ye baara kɛ ɲɔgɔn fɛ walasa ka gafe in baara bɛɛ sigi senkan, o tigiw filɛ: Bocar Bocoum, Macki Cissoko, Michelle Chan, N'Tossama Diarra, Mamadou Goïta, Mathew Heberger, Todd Jailer, Scott Lacy, Tawnia Litwin, Anh Ly, Jenna Lohmann, Zachary Matheson, ani Marlow Schindler.
Jaw labɛnbagaw: Ruth MacDonald, Kathleen Tandy, Lyle Hansen, ani Heather White.
Dɔgɔtɔrɔ tɛ Sigida min na.
Hesperian Health Guides ni mɔgɔ minnu ye gafe in labɛn min tɔgɔ ko “Dɔgɔtɔrɔ tɛ sigida min na”, olu bɛɛ y'a jira ko mɔgɔ o mɔgɔ mana nin gafe in labaara, ko olu tɛ jɔ seereya kɔrɔ i ye.
I n'a fɔ bɛɛ n'i danyɔrɔ don, furakɛlaw kelen kelen bɛɛ ka kan ka u tilen ani ka u kɔnɔ jɛya u ni u ka mɔgɔ furakɛtaw cɛ.
Fɔcogo wɛrɛ la, u ka kan ka dan u ka dɔnta ma furakɛli la.
Aw ka kan ka furakɛla jolenw ka dɛmɛ ɲini ni a kɛra ko aw ka banabagatɔ mako bɛ furakɛli dɔ la aw tɛ se min na.
Aw ka kan ka sigida furakɛla wɛrɛw ni u ka kɛnɛyasow ka ladilikan ɲini furakɛliw kan minnu ka ɲi sigida la.
Furakɛli cogoya caman bɛ sɔrɔ nin gafe kɔnɔ, nka gafe si tɛ yen min bɛ se ka bila kɛnɛya kalan nɔ na, min kɔlɔsilen don karamɔgɔ jolen dɔ fɛ.
Aw kana aw ka kɔlɔsili, ni aw gafe kalan ni mɔgɔw lamɛnni ni ɲini wɛrɛw jɔ cogoya si la.
Gafe in tigi ye Hesperian Health Guides.
Gafe in lacayali yamariya bɛ olu dɔrɔn de bolo.
Hesperian Health Guides bɛ se ka yamariya di aw ma a' ka a lacaya, a' ka segin a sɛbɛnni kan ani ka a fan dɔ walima a fan bɛɛ labɛn ka fara a jaw kan ka kɛɲɛ aw ka sigida taabolow ma, nka o k'a sɔrɔ a' ka laɲini tɛ waariɲini ye walima a' ka ŋaniyaw ni Hesperian mɔgɔw ka laɲiniw kana fɔ ɲɔgɔn kɔ, ani o k'a sɔrɔ a' ni Hesperian mɔgɔw bɛnna a baara kɛli kan.
(A' ye a ɲɛɲini www.hesperian.org/about/open-copyright kan).
Sani a' ka gafe bayɛlɛmali walima a fan dɔ walima a bɛɛ labɛnni daminɛ, an b'a ɲini i fɛ i ka Hesperian Health Guides kumaɲɔgɔnya walasa a' ka baara kana na caya, nka a' fana bɛ se ka u ka ladilikanw sɔrɔ ani ka kɛnɛya hakilina kuraw sɔrɔ.
A' ye kalanbolo ni hakilina wɛrɛ minnu bɛ a' bolo ka bɔ gafe wɛrɛ kɔnɔ, a' bɛ olu ci an ma.
Hakilina kuraw bɛ se ka fara gafe in kɔnɔtaw kan ni a' ka dɛmɛ ye.
Ni aw ye sigida kɛnɛyabaarakɛla ye walima dɔgɔtɔrɔ, denba walima mɔgɔ o mɔgɔ ni hakilinaw ni kɛcogow bɛ aw bolo gafe in labaaracogo kan ka bɛn aw ka sigida ka laɲiniw ma, aw bɛ se ka bataki ci an ma an sigiyɔrɔ la.
A' ni ce a' ka dɛmɛ la.
matt@dokotoro.org
Ɲɛbila-kuma.
Nin gafe in sɛbɛnna kɛrɛnkɛrɛnnenya la mɔgɔw kama, mɔgɔ minnu yɔrɔ ka jan dɔgɔtɔrɔsow la, ani dɔgɔtɔrɔ tɛ yɔrɔ minnu na.
Hali dɔgɔtɔrɔw bɛ yɔrɔ minnu na, mɔgɔw ka kan ka jɔyɔrɔba ta u yɛrɛ ka kɛnɛyako la.
O de la nin gafe in dabɔlen don mɔgɔ bɛɛ de kama, mɔgɔ minnu b'u janto u ka ɲɛnamayako ɲuman na.
Hakilina dɔw sɛbɛnna ko:
1. Furakɛli tɛ mɔgɔw ka hakɛw dɔrɔn ye, nka mɔgɔ bɛɛ jɔyɔrɔ b'a la.
2. Ka bɛɛ ka kunnafoni sɔrɔ, o ka kan ka kɛ kɛnɛya baarakɛdaw bɛɛ ka laɲini ye.
3. Mɔgɔ gansanw kunnafoninen ka ɲɛ, olu bɛ se ka bana dɔw furakɛ, bana minnu ka ca u ka sigida la—joona, nɔgɔya la ani ka ɲɛ ka tɛmɛ dɔgɔtɔrɔw kan tuma dɔw la.
4. Furakɛlicogo dɔnni man kan ka kɛ gundo ye mɔgɔ dama bolo, mɔgɔ bɛɛ ka kan ka dɔ sɔrɔ a la.
5. Mɔgɔ minnu ma kalanjan kɛ, danaya bɛ se ka da olu fana kan i n'a fɔ minnu ye kalanjan kɛ.
U fana hakili ka di.
6. So kɔnɔ furakɛliw man kan ka bali, nka u ka kan ka sinsin.
Tiɲɛ la, yɛrɛdɛmɛ ɲuman dɔ ye k'i se dan dɔn.
Nka sariyaw sɛbɛnnen don a kɔnɔ k'a ɲɛfɔ fɛn minnu ka kan ka kɛ, ani fana dɛmɛ ka kan ka ɲini waati min.
Gafe kɔnɔ, a fɔlen don yɔrɔ dɔw la, mɔgɔ ka kan ka kɛnɛya baarakɛla dɔ walima dɔgɔtɔrɔ ka bilasiralikan ɲini ko minnu na.
K'a da a kan dɔgɔtɔrɔw ni kɛnɛya baarakɛlaw ma surun an na waati bɛɛ, a fɔlen don gafe kɔnɔ ko min ka kan ka kɛ sani se bɛ kɛ dɔgɔtɔrɔ ma hali ni kogɛlɛnbaw don.
N ye n jija ka nin gafe in sɛbɛn tubabukan nɔgɔn na walasa mɔgɔ minnu ma kalanjan kɛ (minnu fakan tɛ tubabukan ye), olu ka se k'a faamu.
A kumakanw ka nɔgɔn, nka n hakili la denmisɛnni kumakanw tɛ.
Kumasen gɛlɛnw bilala yɔrɔ dɔw la, u bɛnnen don yɔrɔ minnu na.
A ka c'a la u kɔrɔ bisigili ka nɔgɔn.
O cogo la, mɔgɔ minnu bɛ nin gafe kalan, olu bɛ se ka dɔnniya kuraw sɔrɔ kanko la ani furakɛliko la.
Kumasen minnu faamuyali bɛ se ka gɛlɛya, olu ɲɛfɔlen don daɲɛkuluw tɔgɔ la gafe laban na.
Waati o waati ni daɲɛkuluw la daɲɛ kelen kofɔra sigida dɔ la, a ka c'a la a bɛ sɛbɛn italiki (italique) la.
Dɔgɔtɔrɔ tɛ sigida min na sɛbɛnna siɲɛ fɔlɔ la ɛsipaɲɔlikan na (espagnol) Mɛkisiki (Mexique) kulukansɛnɛkɛlaw kama, o bɛ san caman bɔ bi, gafe sɛbɛnbaa ye mɔgɔ dɔw dɛmɛ ka kalan sɔrɔ furakɛlicogow kan; o ko bɛ dugu mɔgɔw yɛrɛ fɛ sisan.
Bi-bi in na gafe in bayɛlɛmana kan 80 ni kɔ la ani sigida kɛnɛya baarakɛlaw bɛ baara kɛ n'a ye jamana 100 ni kɔ la.
Sigida 25 la (Gafe in kɔnɔ fura kofɔlenw tacogo) yɔrɔw bilalen don fura lakodɔnnenw ni u sɔngɔ sɛbɛnni kama.
O la, sigida la baaradaw ni tɔn minnu bɛ gafe in jɛnsɛn, olu ka kan ka fura danɔgɔnw tɔgɔ n'u sɔngɔw sɛbɛn gafe kelen kelen bɛɛ kɔnɔ.
Nin gafe in sɛbɛnna mɔgɔw kama, mɔgɔ minnu b'a fɛ ka u yɛrɛ ni mɔgɔ wɛrɛw ka kɛnɛya lakana.
Nka a kɛra kalan gafe ni baarakɛ gafe ye sigida kɛnɛya baarakɛlaw bolo.
O de sababu la, ɲɛbilasigida dɔ farala a kan kɛnɛya baarakɛla ye, k'a fɔ k'a jɛya ko kɛnɛya baarakɛla ka baara fɔlɔ ye k'a ni mɔgɔw jɛ a ka dɔnniya la ani ka mɔgɔw dɛmɛ k'a kalan.
Gafe kɔnɔkow.
Ɲɛ fɔlɔ.
Nin gafe in labaaracogo.
Waleɲumandɔn ni foliw.
Ɲɛbila-kuma.
Gafe kɔnɔkow.
Gafe kɔnɔko fɛsɛfɛsɛlenw.
Kunnafoni damadɔw ka ɲɛsin dugumisɛnw kɛnɛyabaarakɛlaw ma.
Sigida 1 Farafinfuraw kɛli: kɛcogo ɲuman ani kɛcogo jugu.
Sigida 2 Bana minnu dɔn man di ka bɔ ɲɔgɔn na.
Sigida 3 Banabagatɔ lajɛcogo.
Sigida 4 Banabagatɔ furakɛcogo.
Sigida 5 Ka kɛnɛya ka sɔrɔ i ma fura ta.
Sigida 6 Furaw tacogo ɲuman ni u tacogo jugu.
Sigida 7 Banakisɛfagalanw ye mun ye ani u bɛ ta cogo di?.
Sigida 8 Furaw hakɛ tata sumacogo ani u dicogo.
Sigida 9 Labɛn ni ladilikan minnu ka kan ka matarafa pikiri kɛli kama.
Sigida 10 Furakɛli kunfɔlɔ.
Sigida 11 Balo nafama: Mɔgɔ ka kan ka mun ni mun dun walasa a to ka kɛnɛya la?.
Sigida 12 Kɛnɛya sabati fɛɛrɛw: Yɛrɛtangacogo bana caman ma.
Sigida 13 Bana minnu bɛ mɔgɔ minɛ ka caya.
Sigida 14 Mɔgɔw wajibiyalen don ka taa dɔgɔtɔrɔso la banajugu minnu na.
Sigida 15 Wololabanaw.
Sigida 16 Ɲɛw.
Sigida 17 Ɲinw, ɲintaraw ani dakɔnɔna.
Sigida 18 Ɲɛgɛnɛsiraw ani mɔgɔ dogoyɔrɔw.
Sigida 19 Denbaw ni matɔrɔniw ka kunnafoniw.
Sigida 20 Bangekɔlɔsi fɛɛrɛw—An bɛ se ka fɛɛrɛ minnu tigɛ walasa ka an ka den hakɛ laɲininen sɔrɔ.
Sigida 21 Denmisɛnw Ladonni.
Sigida 22 Mɔgɔkɔrɔba banaw.
Sigida 23 Furamaralan.
Sigida 24 Sidabana.
Sigida 25 Gafe in kɔnɔ fura kofɔlenw tacogo.
Kumadenw kɔrɔ.
Gafe kɔnɔko fɛsɛfɛsɛlenw.
Ɲɛ fɔlɔ.
1. Nin gafe in labaaracogo.
2. Waleɲumandɔn ni foliw.
3. Ɲɛbila-kuma.
4. Gafe kɔnɔkow.
5. Gafe kɔnɔko fɛsɛfɛsɛlenw.
Kunnafoni damadɔw ka ɲɛsin dugumisɛnw kɛnɛyabaarakɛlaw ma.
1. Jɔn ye kɛnɛyabaarakɛla ye dugumisɛnw kɔnɔ?.
2. Kun caman b'an bali k'an mako don an ka kɛnɛya la.
3. Aw y'aw ka sigidamɔgɔw jateminɛ.
4. Ka baara kɛ ni an yɛrɛ bolokɔrɔminɛnw ye walasa ka makow ɲɛnabɔ.
5. Baara min ka kan ka kɛ, o bɛ waleya cogo di ani a bɛ daminɛ ni fɛn jumɛn na?.
6. Furaw takun ani u tata hakɛ.
7. Ɲɛtaa baara waleyalenw bɛ dɔn cogo di?
(Sɛgɛsɛgɛli).
8. Ka dɔnniya sɔrɔ mɔgɔlakalan senfɛ - kɛnɛyabaarakɛla bɛ i n'a fɔ karamɔgɔ.
9. Nin gafe in labaaracogo ɲuman.
Sigida 1 Farafinfuraw kɛli: kɛcogo ɲuman ani kɛcogo jugu.
1. Farafinfura minnu bɛ se ka bana furakɛ.
2. Subagaya.
3. Ɲininkaliw n'u jabiw an taabolo ani farafinfura dɔw kan.
4. A bɛ dɔn cogo di ko fura dɔw ka ɲi walima u man ɲi?.
5. Den ŋuna jiginni.
6. Jiri minnu bɛ kɛ ka mɔgɔ furakɛ.
7. Kɔnɔkoli ani fiyɛli.
Sigida 2 Bana minnu dɔn man di ka bɔ ɲɔgɔn na.
1. Mun bɛ bana bila mɔgɔ la?.
2. Bana suguyaw.
3. Bana minnu bɔlen don olu danfaraw dɔnni gɛlɛyaw.
4. Mɔgɔw bɛ bana minnu kɛ kelen ye u forobatɔgɔw fɛ, o banaw bɛ dɔn ka bɔ ɲɔgɔn na cogo di?.
5. Farigan walima farikalaya.
Sigida 3 Banabagatɔ lajɛcogo.
1. Ɲininkaliw.
2. Kɛnɛya kunnafoni kunbabaw.
3. Farilafunteni.
4. Ninakili.
5. Dusukun tantanni.
6. Tansiyɔn tacogo.
7. Ɲɛkisɛw.
8. Tulow, Kankɔnɔna, ani Nu.
9. Golo.
10. Kɔnɔbara.
11. Fasaw ni Jolisiraw.
Sigida 4 Banabagatɔ furakɛcogo.
1. Furakɛli kɛrɛnkɛrɛnnenw ka a ɲɛsin banabagatɔ gɛlɛn ma.
2. Banajugu taamasiɲɛw.
3. Dɛmɛ bɛ ɲini dɔgɔtɔrɔ fɛ cogo min ani waati min na.
4. Kunnafoni lasecogo dɔgɔtɔrɔ ma (kɛnɛyabaarakɛla).
5. Banabagatɔ ka kunnafonisɛbɛn.
Sigida 5 Ka kɛnɛya ka sɔrɔ i ma fura ta.
1. Ka furakɛli kɛ ni ji ye.
2. Ninnu ye walew ye ji sanuman minni ka ɲi minnu na kosɛbɛ ka tɛmɛ furaw kan.
Sigida 6 Furaw tacogo ɲuman ni u tacogo jugu.
1. An mako bɛ fura la tuma jumɛn?.
2. Dantɛmɛwale juguw furaw tali la.
3. Misali minnu na fura dɔw tali ye farati ye.
Sigida 7 Banakisɛfagalanw ye mun ye ani u bɛ ta cogo di?.
1. Banakisɛfagalanw tali sariyaw.
2. Banakisɛfagalan dɔw tali sariyaw.
3. Ni fura ma mako ɲɛ, an ka kan ka ko min kɛ.
4. Banakisɛfagalanw tata hakɛ dɔnni nafa.
Sigida 8 Furaw hakɛ tata sumacogo ani u dicogo.
1. Hakɛw.
2. Furaw dicogo denyɛrɛniw ma.
3. Furaw ta waatiw.
4. Ni i bɛ fura di mɔgɔ ma.
Sigida 9 Labɛn ni ladilikan minnu ka kan ka matarafa pikiri kɛli kama.
1. Pikiri ka kan ka kɛ kun jumɛn na, a man kan ka kɛ kun jumɛn na?.
2. Ni dɔgɔtɔrɔ ye pikiri sɛbɛn aw ka furaw la, aw ka kan ka mun kɛ?.
3. Pikiri ka kan ka kɛ bana cunnen minnu na aw masurunya dɔgɔtɔrɔso la.
4. Aw man kan ka sɔn fura minnu pikiri ma FEWU.
5. Faratiw ni yɛrɛtangacogow.
6. Gɛlɛya minnu bɛ sɔrɔ fura dɔw pikiri fɛ.
7. Pikiribiɲɛ labɛncogo.
8. Pikiri ka kan ka kɛ fari yɔrɔ minnu na.
9. Pikiri kɛcogo.
10. Pikiriw bɛ denw kɛ lujuratɔ ye cogo min na.
11. Pikirikɛ minɛnw saniyacogo (tobicogo).
Sigida 10 Furakɛli kunfɔlɔ.
1. Aw bɛ aw hakili sigi ani ka aw yɛrɛ minɛ.
2. Ninakili.
3. Dusukun tantanbaliya.
4. Basibɔn.
5. Kirinni.
6. Jogindaw.
7. Jolilabana.
8. Tetanɔsi (Jaŋɔyin / nɛgɛtigɛbana).
9. Kɔkolo ni kan joginw.
10. Kungolo joginni.
11. Nuci.
12. Disijogin ni galakajogin.
13. Kɔnɔbara joginni.
14. Dimi gɛlɛn juguman kɔnɔna na.
15. Dusukundimi.
16. Kolo karilen, a wurukutulen walima a mugulen.
17. Birintili.
18. Jeninidaw.
19. Kuran kasaaraw.
20. Tubabu bagamafɛnw ka jeninidaw.
21. Polosi ka maramafɛnw.
22. Baga.
23. Bagaji selen mɔgɔ kɔnɔ.
24. Hakililabana minnu ka kan ka furakɛ joona.
25. Ka kɔn Sukarodunbana ma.
26. Kirinni, jali.
27. Fɛnɲɛnama kindaw.
28. Farikolo tanabanaw: a hakɛlama walima a juguman.
29. Funteninatɔɔrɔ balalenw.
30. Tilejenida.
Sigida 11 Balo nafama: Mɔgɔ ka kan ka mun ni mun dun walasa a to ka kɛnɛya la?.
1. Balo ɲuman dunbaliya bɛ bana minnu lase adamaden ma.
2. Nafa min bɛ balo ɲuman dunni na.
3. Balodɛsɛ kunbɛncogo: mɔgɔ farikolo mako bɛ dumuni minnu na walasa a kɛnɛman ka to.
4. A bɛ dɔn cogo di ko balodɛsɛ bɛ mɔgɔ la?.
5. Balodɛsɛ kunbɛncogo ni a furakɛcogo.
6. Mɔgɔ bɛ se ka dumuni ɲuman dun cogo di ka sɔrɔ wari caman tɛ a bolo walima dugukolo tɛ a bolo?.
7. Dumuni ɲumanw, minnu da man gɛlɛn.
8. Witaminiw bɛ sɔrɔ fɛn minnu na: furakisɛw, pikiriw, sirojiw, walima dumuniw na?.
9. Witamini nafamaw ni joliseginfura minnu man kan ka dɛsɛ dumuniw na.
10. An ka kan ka dumunifɛn minnu ye ka u to yen.
11. Denmisɛn fitiniw balocogo ɲuman.
12. Hakilina jugu minnu bɛ mɔgɔw la dumuniko la.
13. Kɛnɛyako gɛlɛyaw ka sababu kɛ mɔgɔw ka dumuni duntaw ye.
Sigida 12 Kɛnɛya sabati fɛɛrɛw: Yɛrɛtangacogo bana caman ma.
1. Saniya ani bana minnu bɛ sɔrɔ saniya matarafabaliya fɛ.
2. Saniya matarafali sariya kunbabaw.
3. Sigida saniyali.
4. Kɔnɔnatumuw ni fɛnɲɛnamani wɛrɛw minnu bɛ balo mɔgɔ joli la.
5. Sugunɛbilenni.
6. Nugulasugunɛbileni.
7. Sɛgɛlɛn.
8. Wololabanaw.
9. Kɛnɛyako gɛlɛyaw minnu sababu ye sosow ni dimɔgɔw ye.
10. Boloci – yɛrɛtanga fɛɛrɛ bɛɛ la nɔgɔman ani a bɛɛ la ɲuman.
11. Banaw ni jogindaw kunbɛncogo wɛrɛw.
12. Delinako minnu bɛ dankari kɛ kɛnɛya la.
13. Dɔrɔgu tako jugu ni a donni mɔgɔ joli la.
Sigida 13 Bana minnu bɛ mɔgɔ minɛ ka caya.
1. Farikolojidɛsɛ.
2. Kɔnɔboli ni tɔgɔtɔgɔni.
3. Fɔɔnɔ.
4. Kungolodimi ni kumabin.
5. Mura walima murasɔgɔsɔgɔ.
6. Nu gerenni ni nuji bɔli.
7. Ɲɛdakololabanaw.
8. Fɛn minnu bɛ mura bila mɔgɔ la.
9. Faritanabanaw.
10. Sisan.
11. Sɔgɔsɔgɔ.
12. Disidimi.
13. Sinkɔrɔkɛrɛdimi.
14. Biɲɛdimi.
15. Kolotugudadimi.
16. Kɔdimi.
17. Jolisirafunu.
18. Koko.
19. Senfunu.
20. Ɛrini.
21. Kirinni (Jali).
22. Farigan.
Sigida 14 Mɔgɔw wajibiyalen don ka taa dɔgɔtɔrɔso la banajugu minnu na.
1. Sɔgɔsɔgɔnijɛ.
2. Fa.
3. Nɛgɛtigɛbana.
4. Kanjabana ni kunsɛmɛnabana.
5. Sumayabana.
6. Farigan min bɛ mɔgɔ bila kumakuntan fɔ la (La Dengue).
7. Bana min bɛ sɔrɔ nɔnɔkɛnɛ wulibali minni fɛ (La Brucellose).
8. Tifoyidi (Nɔgɔbana).
9. Bana min bɛ sɔrɔ ɲimiw, pɛrɛw, ni dabiw ka kinni fɛ (Typhus).
10. Kuna.
11. Joli min sababu ye kinnifɛn dɔ ye (Leishmaniose).
12. Kunfilanitu.
13. Samasen.
14. Ɲɛnatumu.
15. Sunɔgɔbana.
16. Sayi nɛrɛmuguma.
Sigida 15 Wololabanaw.
1. Wololabanaw furakɛcogo ɲumanw.
2. Wololabanaw dɔncogo.
3. Maɲa.
4. Ɲimiw ni ngarangaw.
5. Dabiw.
6. Npɛrɛw ni ɲɔlangarangaw.
7. Jolimisɛnni ni kisɛkisɛni nɛmaw.
8. Foroforo.
9. Dan.
10. Sumuniw ni funuw.
11. Fari bilenni ni fariŋɛɲɛw (Faritanabanaw).
12. Furabulu ni fɛn minnu bɛ faritanabana bila mɔgɔ la.
13. Kaba.
14. Sufɛfarigan, Kaba.
15. Banamisɛnni minnu sababu ye nɔgɔ ye (Kaba).
16. Nɔ jɛman jɛmanw ɲɛda ni farikolo tɔ la.
17. Nɔjɛmanbɔ (tɛgɛ, kan ni ɲɛda la).
18. Kɔnɔmayafari.
19. Balodɛsɛ min bɛ dankari kɛ wolo la ani wololabana wɛrɛ minnu bɛ sɔrɔ balodɛsɛ fɛ.
20. Goroniw.
21. Sennakuru.
22. Kuruw ni nɔfimanw.
23. Wololakansɛri.
24. Wololasɔgɔsɔgɔnijɛ walima gɛnɛgɛnɛ.
25. Funubana ni kɛn cayali mɔgɔ fari la.
26. Kelebe.
27. Farilajoli min bɛ sɔrɔ joli bolicogo jugu fɛ.
28. Joli minnu bɛ bɔ banabagatɔ la ka a sababu kɛ yɛlɛmabaliya ye dilan kan.
29. Denyɛrɛniw ka wololabanaw.
30. Foroforo (nɔbilenniw).
31. Foroforo basigilen.
32. Tulonɔgɔ.
Sigida 16 Ɲɛw.
1. Ɲɛko gɛlɛya taamasiɲɛw.
2. Ɲɛ joginni.
3. Ɲɛ bilenni ni ɲɛdimi sababuw.
4. Ɲɛjalandimi.
5. Ɲɛjalandimi basigilen.
6. Denyɛrɛni ka ɲɛdimi (ni denyɛrɛni ni ɲɛdimi wolola).
7. Ɲɛmɔgɔninabana (ɲɛmɔgɔnidimi).
8. Ɲɛnatansiyɔn.
9. Ɲɛjiforokolabana.
10. Dibi donni ɲɛ kɔrɔ.
11. Ɲɛ taalen kalamɛnɛ fɛ.
12. Ɲɛnasumuni.
13. Sogosu ɲɛ kan (Ptérygion).
14. Birintili walima joli ɲɛyeelendonda la.
15. Joli bɔli ɲɛ jɛman yɔrɔ la.
16. Joli jiginni ɲɛyeelendonda yɔrɔ la (Hyphéma).
17. Nɛ ɲɛyeelendonda la.
18. Ɲɛkanbugun.
19. Surɔfiyen ni ɲɛ jali (Hypovitaminose A).
20. Tafuge walima dimɔgɔw pantɔla.
21. Fɛnw kɛli fila ye mɔgɔ ɲɛ kɔrɔ.
22. Mara.
Sigida 17 Ɲinw, ɲintaraw ani dakɔnɔna.
1. Ɲinw ni ɲintaraw tangacogo.
2. Nɛ ɲin na ani ɲindimi.
3. Ɲintaradimi.
4. Dawolodimi, dakudimi.
5. Nɔ walima tomi jɛmanw dakɔnɔna na.
6. Sufɛfarigan.
Sigida 18 Ɲɛgɛnɛsiraw ani mɔgɔ dogoyɔrɔw.
1. Ɲɛgɛnɛsiralabana damadɔw.
2. Bana minnu bɛ sɔrɔ kafoɲɔgɔnya fɛ (dilannabanaw).
3. Dogoyɔrɔlajoliw (cɛya la walima musoya la).
4. Bolokoli ni musow ka nɛgɛkɔrɔsigi.
5. Sugunɛ labɔjuruni dontuma ni a doncogo (Manajuru min bɛ kɛ ka sugunɛ labɔ mɔgɔ kɔnɔ, Katetɛri).
6. Muso ka banaw.
7. Cɛ ni muso minnu tɛ se ka bange kɛ (konaya).
Sigida 19 Denbaw ni matɔrɔniw ka kunnafoniw.
1. Muso ka kalolabɔ.
2. Koli jɔli (ni muso si tɛmɛna koli yeli ma).
3. Kɔnɔmaya.
4. Kɔnɔmaya lajɛliw (peseli).
5. Peseli kɛ sɛbɛn.
6. Muso ka kan ka labɛn minnu sabati sani jiginni cɛ.
7. Jiginni labɛnni.
8. Denyɛrɛnin ladonni.
9. Tonso bɔli.
10. Basi bɔnni.
11. Jiginni gɛlɛyaw.
12. Ni musoya joginna jiginni senfɛ.
13. Denyɛrɛni ladoncogo.
14. Ladoncogo kɛrɛnkɛrɛnnen ka ɲɛsin den dɔgɔmanniw ni den sebaliw ma.
15. Denyɛrɛni ka banaw.
16. Denba ka kɛnɛya jiginni kɔfɛ.
17. Sindimi (joli, kurumisɛnniw): ka sin di den ma ani k'i janto sinbara la.
18. Muso ka kansɛribana.
19. Den dalen denso kɔkan.
20. Kɔnɔtiɲɛni a yɛrɛma.
21. Baw ni denyɛrɛni faratibatigiw.
22. Kɔnɔtiɲɛ laɲininen.
Sigida 20 Bangekɔlɔsi fɛɛrɛw—An bɛ se ka fɛɛrɛ minnu tigɛ walasa ka an ka den hakɛ laɲininen sɔrɔ.
1. Bangekɔlɔsi fɛɛrɛw.
2. Bangekɔlɔsi fɛɛrɛ suganticogow.
3. Musow bɛ kɔnɔmaya cogo di.
4. Bangekɔlɔsi fɛɛrɛ.
5. Bangekɔlɔsi fɛɛrɛ wɛrɛw.
6. Laadala bangekɔlɔsi cogoyaw.
7. Ladalafɛɛrɛ minnu bɛ kɔnɔta bali.
8. Mɔgɔ minnu t'a fɛ ka den sɔrɔ tuguni, olu ka fɛɛrɛw.
Sigida 21 Denmisɛnw Ladonni.
1. Balo nafama.
2. Den banabaatɔ ni ladonko nɔgɔman ka kan.
3. Saniya ni jinɔgɔlabɔ.
4. Bolociw ni furaw.
5. Kɛcogo wɛrɛ minnu bɛ denmisɛnw ka kɛnɛya makarali la.
6. Denmisɛnw ka kɛnɛyako gɛlɛyaw.
7. Fari fanw banani.
8. Joginniw ni kasaaraw.
9. Kɛnɛya tigilamɔgɔw tɔgɔlakibaruya.
10. Den min bɛ ka mɔ o den ka kɛnɛ de.
11. Mɔni.
12. Denw bilali kalan sira fɛ.
13. Nanfila A: Den ka mɔni kɔlɔsilisɛbɛn.
Sigida 22 Mɔgɔkɔrɔba banaw.
1. An kumana bana minnu kan ka tɛmɛ sigida wɛrɛw la.
2. Bana wɛrɛ minnu bɛ mɔgɔkɔrɔbaw minɛ kɛrɛnkɛrɛnnenya la.
3. Bana minnu ka teli ka mɔgɔw minɛ minnu si bɛ san 40 na.
4. Ka jɛn ni saya ye.
Sigida 23 Furamaralan.
1. Fura kelen kelen bɛɛ hakɛ jumɛn ka kan ka kɛ aw bolokɔrɔ?.
2. Furaminɛn maracogo.
3. Furaw sancogo.
4. Fura minnu maralen ka kan ka sɔrɔ denbaya ka furaminɛn kɔnɔ.
5. Sigida furamarayɔrɔ.
6. Ladilikan ka a ɲɛsin dugu butigitigiw ni a fura feerelaw ma.
Sigida 24 Sidabana.
1. Sidabanakisɛ taamasiɲɛw.
2. A furakɛcogo.
3. Yɛrɛtangacogo sidabana ma.
4. Musow ni baw ka kɛnɛya.
5. Sidabanakisɛ tigilamɔgɔ walima sidatɔ ladoncogo.
Sigida 25 Gafe in kɔnɔ fura kofɔlenw tacogo.
1. Furaw minnu bɛ nin sigida in kɔnɔ.
2. Fura tata hakɛ walima a tacogo.
3. Furaw Kunnafoniw.
4. Banakisɛfagalanw de bɛ banakisɛw kɛlɛ.
5. Pikirimuguw (penisilini, pénicilline).
6. Kunfinnin ni amɔkisisilini, L'ampicilline et l'amoxicilline: banakisɛfura minnu bɛ banakisɛ caman faga.
7. Eritoromisini: min bɛ penisilini nɔnabila.
8. Tetarasikiliniw: banakisɛ caman fagalan.
9. Kuloranfenikɔli, Chloramphénicole: bana gɛlɛn dɔw kɛlɛlan.
10. Silifonamidi, Sulfamidés: fura da nɔgɔn don, min bɛ ansenkɔrɔbana caman furakɛ.
11. Sefalɔsiporiniw, Cephalosporines.
12. Banakisɛfura suguya wɛrɛw.
13. Damajalan ni npɔrɔn furaw.
14. Sɔgɔsɔgɔninjɛ furaw.
15. Banaba (bagi, kuna) furaw.
16. Fura wɛrɛw.
17. Sumayafuraw.
18. Ni kɔnɔnatumuniw (tɔgɔtɔgɔninbanakisɛ ni nugulabanakisɛ) don.
19. Musoyabanaw furakɛli la.
20. Wololabanaw.
21. Wololabanaw ni bugu wɛrɛw la.
22. Maɲa ni ɲimi furaw: fɛnɲɛnamafagalanw.
23. Dogoyɔrɔlakuruw furaw.
24. Kababilen ni ɲɛnakaba furaw.
25. Tumufuraw.
26. Nɔrɔnatumu (Kɔnɔnatumu) furakɛli la.
27. Sugunɛbilenni fura.
28. Marafura.
29. Ɲɛ furakɛli.
30. Dimimadalanw.
31. Farigan ni dimi furaw.
32. Dimimadalan jolikɛnɛw kalali senfɛ: kirinnan.
33. Kɔnɔdimifuraw.
34. Kumujiyɛlɛn, nsɔnkunna ani furudimi na.
35. Kumukɛlɛlanw, Antacides).
36. Furulabanaw fura farinmanw (ɲumanw).
37. Kɔnɔboli ni jidɛsɛ juguman furaw.
38. Kɔnɔbolifura (Kɔnɔboli gansan).
39. Kɔnɔmagayalan (kɔnɔjafura).
40. Nu gerennen dayɛlɛli la.
41. Sɔgɔsɔgɔ furakɛli la.
42. Sisan furakɛli la.
43. Faritanabanaw ni fɔɔnɔ: fariŋɛɲɛfuraw.
44. Bagafuraw.
45. Ni baga sera mɔgɔ kɔnɔ.
46. Kirinni (jali) fura.
47. Fura minnu bɛ kɛ ka basibɔn juguman kɛlɛ jiginni kɔfɛ.
48. Kuruw (koko).
49. Balodɛsɛ ni jolidɛsɛ.
50. Bangekɔlɔsi fɛɛrɛw.
51. Sidabanafura.
52. Dusukundimi fura.
Kumadenw kɔrɔ.
N: Ni i bè a fè i ka boli ka i jaabi, i bè o kè cogo di?
J: Ayiwa, ni i bè a fè ka i ka boli nyininka, a ka i jaabi, fò i ka a lamaracogoya de dòn.
Ni i ye a lamaracogoya dòn, boli nin dira i ma cogoya min na, ayiwa, ni a tigi ye a di e ma, i ka nin kè a ye, i kana tèmèn nin kan, san o san, i ka woro fila ani shè kelen di a ma, i bè o de kè a ye san o san.
O la sa, e mago mana jò fèn o fèn na, a bè se ka o mago dila e ye.
Ni i ye o woro fila ta, ka o shè kelen minè ka taa o faga a la, ni i ye kumakan min fò ka i miiriya ninnu fò, dòw bè yen, ni u dara sunògò la, u bè sugo, ko basi nin ye u jaabi.
A ye a fò ko ne ka a kè tan, ko ni ne ye nin kè, ko ne mago bè nya.
O ye a sòrò, o ye basi ka baara ye.
I fana bè sugo o la.
Ni i ye o baara kè, i bè sòrò ka o dila, komi ne yèrè bè cogo min na, ni ne ye n ka baara kè n ka basi la.
Ni ne ye n da sunògò la ne Cèbilen, ne ka kan ka min kè san kònò, ne bè a dòn.
O boli, o bè ne yèrè bolo yen, ne yèrè bè o sòn, ne yèrè bè shè faga o la, ne yèrè bè woro di a ma.
Nka ni ne bè a fè a ka n jaabi, a bè ne jaabi tuma dò la.. :
ni ne dara sunògò la n bè sugo, a bè ne jaabi.
A bè ne jaabi cogoya min na, komi n ye a fò i nyè na:
Ni n dara sunògò la, ni o ye a sòrò, ne ye a sòn, ka a ka woro di a ma, ka shè faga a la.
Ni a kun ye n ka tèmèn n ka sègèsègèli la, ni ne bè yèlèn, ni ne tè yèlèn, a bè o fò n nyè na sugo la.
Ni ne sugora, ko n ye n ka sègèsègèli sòrò, n bè a sòrò, ni ne sugora ko n ma sègèsègèli sòrò, n tè a sòrò n bè a jè.
A bè ne jaabi o suguyacogoya de la.
N: Bolisuguya jumèn bè yen?
J: Bolisuguya ka ca kosèbè:
Ne bè minnu dòn, ne bè u fò i nyè na.
Dò bè yen, u ko ko ganmyè.
O ye boli dò ye.
Dò fana bè yen, u bè a fò o ma ko kòmò, nòmò, o ye boli dò ye, ntòmò, o ye boli dò ye, mèrè, o ye boli dò ye.
N: Boli bè yen wa min bè i kisi sa ma, min bè i kisi dabali ma?
J: Boli minnu bè yen, ni olu bè i kisi ko jugu ma, u bè i kisi dabali jugu ma.
Nòmò bè se ka i kisi dabali jugu ma, kòmò bè se ka i kisi dabali jugu ma, ntòmò fana bè se ka i kisi dabali jugu ma, mèrè fana bè se ka i kisi dabali jugu ma.
I bè i kisi dabali jugu ma cogo di?
Ni i ye a la-bato ka a la-bonya kosèbè, ni i ye fèn o fèn nyini a fè, a bè ikomi alako.
Ni i ye i jigi da ala kan ka fèn o fèn fò ala ye, ni ala ma nyinè i kò few, a bè i ka kuma jaabi.
A bè ikomi boliko ninnu:
I bè boli sòn i kun fè, nka ala barika la, ala yèrè bè i dèmè ka o kumakanw jaabi!!
O tuma na i bè a fò sa ko i ka boli ye i dèmè!?
Boli tè se ka mògò si dèmè cogo si la, ni ala yèrè barika tè.
N: Ni bè boli la wa?
J: Ni tè boli la.
N: Boli balolen do wa?
J: I bè se ka a fò ko boli balolen do.
Katugu la, ni i ye boli fèn o fèn ye, ni a bè i bolo lamara la, sisan, ni i ko ko kòmò bè i bolo lamara la, e ye a to yen, e tè shè faga a la, e tè woro di a ma, o tè boli ye bilen, a tè fò o ma ko boli.
Nka boli o boli, ni a bè i bolo, tuma o tuma, i bè shè faga a la, tuma o tuma, i bè woro san ka o ci a la, tuma o tuma, e bè saraka di a ma, a bè fò o de ma ko boli.
Ni i ye a ye ko boli bè mògò dèmè:
Boli tè se ka mògò si dèmè ni ala tè a la!!
Ala de bè mògò dèmè!!
Ni o tè, boli, ni i ye boli sòn kòni ko a ka i dèmè, ala de bè i dèmè.
N : Boli yèrè tè i dèmè?
J : A bè i dèmè, a bè i dèmè cogoya min na, o cogoya filè:
E ye ko min kè sisan; sisan, komi bolisugu dò bè yen ko siriku.
ni i ye ko jugu kè, i bè a fè i ka sutara o ko jugu la, i bè taa sisan, i bè taa sirikutigi dò fè yen, a ka siriku siri e ye walasa ko jugu nin bè se ka tèmèn.
Ayiwa, a bè a fò: e ye ko jugu kè jòn na?
E ye ko jugu kè mògò min na, i bè o tògò fò n nyè na.
Ni i ye o tògò fò a nyè na, a bè sòrò ka o tògò fò basi la, ka woro ni shè faga o la, ka a sòrò, ka o tògò fò basi la ka o siri:
ko karisa siritò do!
A kana se ka fèn fò e ma bi, a kana se ka fèn fò e ma sini.
Ayiwa, ala bè a to a ka masaya la, ala bè a jaabi.
I ye ko jugu kè mògò min na, o tè na se ka fèn fò e ma tugun.
A bè fò ko boli ye i dèmè, o ye tinyè ye.
Nka ala barika de ye a to, ni a sera ka i dèmè.
Ni i ye fèn fò boli ye.
O bè ikomi i ye baro kè ala fè?
J: Ni a ye fèn fò boli ye, bolitigi, ni a bè ka a ka boli sòn, a bè ikomi a bè ka kuma ala fè.
A bè a jigi da ala kan ka a ka boli sòn.
A bè a jigi kuru bèè la-jèlen kè ala ye, ka a ka boli sòn.
Hali ni a tilala bolisòn na, a tè ban bolisòn na habada, ni a ma ala tògò fò a la.
Ni a ye bolisòn da-minè, a na ala tògò fò, ni a tilala bolisòn na, a na ala tògò fò, ala ka a jaabi.
Ni ala sera ka a jaabi, o la sa, a bè fò o la, ko i ka boli ye i dèmè?!
A mògòdèmècogo de fòlen filè i nyè na nin ye:
Ni i ye i ka boli sòn, i bè a sòn ni kan minnu ye, i kònò gannen bè ko minnu na.
Ni ala ye o nògòya, a bè fò ko boli ye i dèmè....
Ayiwa, a ma i dèmè cogoya wèrè la!!
I ye kan minnu fò, maanyumantòkan minnu fò, ala yèrè kelen pe bè san fè, a dara i la.
Ale ye e da ka boli nin da.
Ko ni i ye boli nin sòn, lala, ale bè i dèmè.
Ni o tè, boli gansan, a tè mògò dèmè ala kò fè.
Ala de bè barika don boli la ka i dèmè o kò fè.
N: Ni i bè a fè ka ko jugu kè min man di ala ye, i ka boli bè se ka i dèmè?
J: Komi n delila ka a fò e nyè na, ko jugu fara ko nyuman kan, mògò bè a fò, a bèè farala ala la.
Ni i ye ko jugu, ni i ye a nganiya i dusukun na, ala bè i dèmè.
Ni i ye ko nyuman, ni i ye a nganiya i dusukun na, ala bè i dèmè.
O kosòn, ni i ko ko i ka boli, a ka i dèmè ko jugu la min man di ala ye, a bè i dèmè.
Nka a tè se ka i dèmè tugunin, ni o ala kelen pe yèrè, ni o barika tè a la.
I bè o kè, nka a diyara ala fana ye a dusukun na, ka a dòn ko o man di ale ala ye dè.
Nka ale yèrè ala de bè barika don boli nin na, a ka i dèmè, katugu la, a bè fò ko ala de bè kojugukèlaw fè ka tèmèn konyumankèlaw kan.
N : Ni boli bè mògò min bolo, a fanga ka bon ka tèmèn mògò wèrè ta kan?
J : Ni boli bè i bolo, i bè se ka i hakili la-tigè i yèrè ye, ka tèmèn mògò wèrè kan.
Katugu la, bolitigiya, ni i kònò ganna sisan ni i ye boli sòn, o bè hakililatigè di i ma.
O de kosòn n ye a fò e nyè na: Ni boli bè i bolo. i bè se ka i hakili la-tigè boli tè mògò min bolo kan.
boli tè mògò min bolo, i hakili la-tigèlen do ka tèmèn o tigi kan.
Ni o tè, ka a fò ko a bè i fisaya ni mògò wèrè ye:
An bèè la-jèlen ka kan.
N: I hakili la, mun bè boli ani saraka cè?
J: Mun bè a faranfasiya ni boli ye?
Komi ni i taara silamè fè yen, ni a ye saraka fò i nyè na, ale bè a fò, ko i ka sarakati bò.
Mun bè u bò nyògòn na?
Sisan, ni e mago jòlen do fèn dò la, ko i bè a fè ka o nyini, ayiwa i bè i sara a la.
Ni silamè do, i bè a fò ko a ka aladeli kè i ye i mago ka nya.
Ni i bè a fè sisan ka bò yen ka taa fò Faransi, nka wari tè i kun, i bè a fò ko silamè dò ka aladeli kè e ye ka a di i ma.
I bè o bila i ka jufa kònò.
Ni i donna sannakurun kònò, mògò tè i nyininka taamasòngòkò la; i bè se Paris, mògò tè i nyininka.
Ayiwa, min ye bolitigi ta ye, basi dò bè yen, u bè a fò ko siriku.
U bè na ni woro bilenman ye ani shè, u bè shè nin kan tigè, ka a kè basi nin na ka a siri.
Mògò minnu bè sannakurun bolilen nyèmògòya la, minnu ka kan ka tagamawari farafara nyògòn kan, ni i ye olu tògò dòn ka taa, i bè u da siri.
I bè taa ni i ka doni ye ka taa a bila sannakurun kònò, ka tèmèn ni i sen fila ye fò Faransi.
U tè i nyininka, mògò si tè i nyininka.
Ayiwa, silamènw ta ye dubabu ye, bolitigiw ta ye basi ye.
O yòrò la sa, o ye u bò nyògòn na, aladeli ani diyagoyako.
N: N ye saraka dò ye Ismaila ka so kònò, a dulonnen bè yen mun na?
J: Saraka min dulonnen bè yen, o kòrò.
o ye aladelisugu dò ye ka i ka mògò caya.
Ni i ye o sarakasugu sòrò, i bè taa o kè i ka so da la, a dulonnen bè so kònò.
O kòrò ye min ye, i ka kè mògòcamantigi ye.
Ni mògò o mògò nana, i ka barokèla caman sòrò.
O ye sarakasugu dò ye.
Dòw bè, yen, ni i ye o kè i ka da la, subaga tè don i kan, mògò jugu tè don i kan.
Mun bè a ni boli cè?
Boli nin, sèbènin tè a kònò.
Minnu dulonnen filè san fè, morisèbèn de bè o kònò, ka o bila bòrònin kònò, ka o dulon san fè.
N: U bòlen bè nyògòn fè kosèbè wa?
J: U tè kelen ye, nka u bòlen bè nyògòn fè kosèbè.
Hali boli fana bè bila bòrè kònò.
Nka silamè ta caman bè kè sèbènfura kan, ka o kurukuru ka o bila bòrè kònò ka o dulon san fè yen.
N: Ala bè silamèw dèmè walima a bè bolitigiw dèmè?
J: Ala bè mògò bèè la-jèlen dèmè, bolitigiw fara silamèw kan.
A bè mògò bèè la-jèlen dèmè, fò ni ale ma mògò min da dugukolo nin kò kan.
A ye mògò o mògò da dugukolo nin kò kan yan, a bè mògò bèè la-jèlen dèmè.
I kèra, bolitigi ye wo, a bè i dèmè, i kèra, silamè ye wo, a bè i dèmè.
Ala tè mògò si bò mògò si la.
A bè bèè la-jèlen fè, a bè bèè la-jèlen dèmè.
N: Ni ala tè bolitigiw dèmè ka silamèw to yen, mun de bè a to i ma kè silamè ye?
J: Bèè ni i dakan do.
Ala yèrè de jaati ko, kè ne Cèbilen bè kè bolitigi de ye.
O de kosòn, ne taara bolitigiw fè.
Ni o tè, ka a fò ko ne ma seli wa:
Ne selila kosèbè, nka ne ye seli to yen tugunin, n kèra bolitigi ye.
Mun kosòn ne kèra bolitigi ye?
Ala de ye a la-tigè!
A bòra ale yèrè ala de la, ne ka kè dòlòminna ye.
Ni o tè, ne ye silamèya kè.
Silamèya tun ka di ne ye dè.
N ye o kè, nka n ye a ye. ko o dusukun nana bò n na.
Dusukun wèrè nana n na, min ye bolitigidusukunya ye.
O de kosòn n kèra bolitigi ye, katugu la, n fa, o ta fa ani an bènbakèw tun ye bolitigiw ye.
O la sa, ne fana kèra bolitigi ye, ka da o yòrò kan.
Bolitigiya diyara ne ye o yòrò la ka tèmèn silamèya kan.
N: Jòn fanga ka bon ka tèmèn jòn kan, bolitigi ta wala silamè ta?
J: Ninnu bèè fanga ka kan, katugu la, u mana fèn o fèn nyini ala fè, ala bè u dèmè o sira kan.
N: Boliw tè silamèw bolo?
J: Mògò min mana a fò i nyè na, ko boli tè silamè fè, a ye nkalon tigè.
Katugu la, silamè dòw bè yen, u bè seli su ni tile, nka boli maralen bè u ka so kònò.
U tè nyògòn tinyè olu fè.
Silamè bèè fana ko tè.
Silamè dòw bè yen, u tè a fè ka bolitigi yèrè ye u nyè na, nka silamèw dòw bè yen, bolitigi wo, silamè wo, u bèè la-jèlen ka kan ale bolo komi janfabugu karamògò.
Hali ni i ye dòlòminna ye, ni i taara ale fè, ko a ka dubabu kè i ye, a bè dubabu kè i ye.
A tè i nyininka, ni i bè seli, ni i tè seli.
A tè i nyininka o la, katugu la, bèè ni i dakan de do.
Nka silamè wèrè bè yen, basi yèrè maralen bè silamè min bolo.
Nka u bè seli ka da u ka basitigiya de kan, a bè fò olu ma ko silamè.
N: Mun de bè a to, denmisèn caman bòra kòmò la, e tora kòmò la?
J: Min ye a to, denmisèn caman bòra kòmò la?
Ayiwa, n bè se ka o nyèfò i nyè na.
Ayiwa, wakati dò kèra, morikè dò nana an ka dugu la.
O nana a fò ko kòmòko, ko o man nyi, ko a bè sanjiko gèlèya.
Ko jahanama ka baara do ko o man nyi, ko silamèya de ka nyi.
O ye denmisèn caman bila silamèya kan, mògò bèè taara u tuubi.
Hali ne yèrè, ne taara don silamèya la.
O ko fè, ne ma san kelen kè a la tugunin, ne bòra tugunin, ne nana kè kòmòden ye n nò na.
Mun ye a to ne tora kòmòdenya la?
Komi ne mòkè, o tun ye kòmòtigi ye,n fa tun ye kòmòtigi ye, ne yèrè tè se ka u nò bila.
Ne bè u fasiya de nò fè.
Ni i ye a ye ko ne ma kè silamè ye, ka kòmòdenya to yen, ne fa ye kòmòtigi ye, o ta fa ye kòmòtigi ye.
O la sa, ne tè se ka kòmòtigiya to yen.
Ni ne ye kòmòdenya to yen, ne kèra, yèrèdònbali ye.
Ne bè dòlò min, katugu la, n fa bè dòlò min, o ta fa tun bè dòlò min.
Ni ne ye n ban dòlòmin na, a bè fò ko ne kèra yèrèdònbali ye.
Ayiwa.
denmisèn caman fana bè an ka dugu kònò yen, a fòra ko u ye silamè ye:
Nka u tè seli, e delila ka Fankelen ye seli la?
Fankelen tè seli dè!
a tè seli!
Nka u bè a fò ko a ye silamè ye.
Silamè caman bè dugu nin kònò, u bè a fò ko u ye silamè ye:
Komi silamètògò dara u la dòròn, u bè a fò ko u ye silamè ye.
Ni o tè, a caman tè seli.
An kòni tògò tinyèna u bolo, ko an ye kòmòden ye.
Ni o tè, an tè seli, u fana tè seli nka anw bè an ka kòmòko kè.
U dun tè seli.
Fatumata, ntolatan kanubaaba dɔ
Fatoumata, lakɔliden san 16 dɔ kalanso 10nan na lise la, o ye ntolatan kanubaaba ye.
N ye waatinin baro k’a fɛ.
An k’a hakilinaw lamɛn.
E bɛ ntolatan lajɛ Mali la dɔrɔn wa, walima i b’a lajɛ farafinna bɛɛ ani Faransi?
Fatumata: « N bɛ Farafinna kupuntolatanw lajɛ, nka n bɛ min lajɛ kosɛbɛ, o ye erɔpu ligiw ye.
Ali sisan, n bɔra ka Bariseloni ni Ɛntɛrinasiyɔnali ka ntolatan lajɛ. »
E b’i yɛrɛ kunnafoni ntolatan kan cogodi ?
Faumata : « N bɛ ntolatan kunnafoni sɔrɔ Mali telewisɔn ni telewisɔn Afirikabulu fɛ u ka ntolatan emisiyɔnw senfɛ minnu bɛ kɛ ntɛnɛ o ntɛnɛ ani kari o kari sufɛ. »
Mun de la ntolatan ka di e ye ani i y’a daminɛ ka ntola kanu kabini waati jumɛ ?
Fatumata : « N t’a dɔn n bɛna min fɔ kɛrɛnkɛrɛnneya la, nka ntolatan ka di n ye ten » bawo a bɛ n laɲɛnajɛ, ntolatannaw yeli tɛrɛn kan, o ka n ye, wa ntolatanna ɲumanw ka tɛkinikiw ka di n ye kosɛbɛ. »
«N ye ntola kanuni daminɛ kabini Farafinna ka kupu ntolatan min kɛra Mali la 2002.
O ye n sɔrɔ dugumakalan kalanso 2 nan.
Kabini o waati, ntola kɛra n kanu fɛn ye ».
E bɛ to ka taa ntolatanyɔrɔw la wa ?
Fatumata : «Ayi, n tɛ taa ntolatanyɔrɔw la.
N bɛ to so ka ntolatan lajɛ tele la.
N bɛ siran jigilatigɛ ɲɛ, ni n ka ekipu ma sebaaya sɔrɔ.
E yɛrɛ bɛ ntolatan wa?
Fatumata: « Ayi, ne tɛ ntolatan.
Muso ntolatan ekipuw ka di n ye, nka, a ma deli ka na n kun na don si, n yɛrɛ ka kɛ ntolatanna ye. »
FILIPUKAW
1
Foliw
1 Pɔli ani Timote, Krista Yezu ka magannaw, anw bɛ sɛbɛn ci aw bɛɛ ma : Mɔgɔsenuw minnu bɛ Filipu dugu kɔnɔ ka fara Jamasenu Kɔlɔsibagaw ni a diyakiriw kan.
2 Mandiya ni hɛra ka kɛ aw fɛ, ka bɔ an Fa Ala ani an Matigi Yezu Krista yɔrɔ.
Barikadali ni delili
3 Tuma o tuma, ni ne hakili jiginna aw la, ne bɛ barika da Ala ye. 4 Ne bɛ delili kɛ aw ye ni nisɔndiya ye tuma bɛɛ, 5 katugu aw ye aw niyɔrɔ ta Kibaroduman weleweledali la cogo min, kabini don fɔlɔ la fo sisan, ne hakili bɛ o la.
6 Ne dalen bɛ a la ka a jɛya, ko Min ye baaraɲuman nin daminɛ aw la, o Tigi na a sabatili ɲini ka bɛn Yezu Krista ka Don ma.
7 A cɛ ka ɲi ne ka o ŋaniya ni aw ye, katugu aw ye ne nikanmɔgɔw ye : Aw bɛɛ ye aw niyɔrɔ ta ne fɛ mandiya la, Ala ye min kɛ ne ye, kabini ne ye Kibaroduman lafasali ni a sabatili daamu fo ka na se ne ka kasoladon ma.
8 Ɔwɔ, Ala ye ne seere ye ko ne bɛ aw bɛɛ kanu ni Krista Yezu ka dusumandiya ye.
9 Ani ne ka delilikan filɛ nin ye : Aw ka kanuya ka jiidi ka taa a fɛ, dɔnniya jɔnjɔn ani hakilimaya dafalen kɔnɔ, 10 walasa ka se ka koɲuman faranfasiya. O cogo la, aw na Krista ka Don magɛn, nɔgɔntanya ni jalakintanya la. 11 Lajɛyali min bɛ sɔrɔ Krista Yezu la, o nafa na wara aw la, Ala bonya ni a tanuni kama.
12 Ne balimaw, ne bɛ a fɛ aw ka a dɔn ko : Ko min ye ne sɔrɔ, o kɛra Kibaroduman jɛnsɛnsabu de ye.
13 O de ye a to, faamaw ni fan bɛɛ mɔgɔw ye a dɔn sa ko ne bɛ kaso la Krista de kosɔn. 14 Balimaw fanba ja sigira Matigi ka ko la ne ka kasoladonni fɛ ani u ye u cɛsiri kura ye Ala ka Kuma weleweledali fɛ.
15 Tiyɛn don ko dɔw tun bɛ o kɛ ni ɲɛngoya ni fadenyadusu ye, nka dɔw fana tun bɛ ka Krista kofɔ ni ŋaniyaɲumanya ye.
16 O ŋaniyaɲumantigi ninnu bɛ o kɛ ni kanuya de ye, katugu u bɛ a dɔn ko ne ni dalen bɛ Kibaroduman lafasali de kan.
17 Mɔgɔ ninnu kɔni bɛ Krista kofɔ ni fadenyamiiri de ye, u ŋaniyaw jɛlen tɛ; o cogo la, u miiri ye ka dɔ fara ne ka tɔɔrɔw kan.
18 Nka, baasi tɛ!
A kɛra jijukɔrɔsaya ye wo, a kɛra tiyɛn kan wo, cogo o cogo Krista bɛ kofɔ ani ne bɛ ne nisɔndiya o la; ne na dɔ fara yɛrɛ ne ka nisɔndiya kan.
19 Bawo ne bɛ a dɔn ko ne na kisi ka o sabu kɛ aw ka delili ani Krista Yezu Hakili ka dɛmɛnni ye min na di ne ma.
20 Iko ne jigi bɛ a kan ani ne bɛ hami a nɔ fɛ cogo min, ne tɛna lamaloya; nka a kɛra sisan ye wo, wali tuma o tuma, ne kɔni hakili sigilenba don : Ne balola wo, ne sara wo, Krista danbe na sankɔrɔta ne ka mɔgɔya fɛ.
21 O de kosɔn, ne bolo, balo kun ye Krista ye; wa hali nafa bɛ saya la.
22 Nka, ni yan diyɛn na balo de bɛ a to ne ka baara nafama kɛ ka taa a fɛ, ne tɛ a dɔn tugun ne bɛna min ta.
23 Ne bɛ filanfilan la : Ka taa ni ka se Krista yɔrɔ, o nege bɛ ne na ani o de ka fisa tiyɛn na.
24 Nka aw kosɔn, ka to yan diyɛn na, o nafa ka bon.
25 O de kosɔn, ne dalen bɛ a la ko ne na to yan, ka to aw bɛɛ da fɛ aw lasabatili ani aw ka nisɔndiya kama, dannaya la.
26 O cogo la, ne mana kɔsegin tuma min na aw bara, aw na kunkɔrɔta sɔrɔ kokura ne sabu la, Krista Yezu la.
Dannaya nɔfɛkɛlɛ
27 Aw kɔni balocogo ni Krista ka Kibaroduman danbe kana fɔ ɲɔgɔn kɔ. O la, ne taara aw yɔrɔ wo, ne tora yan wo, ni ne ye aw komɛn, ne tulo ka don a la, ko : Aw basigilen bɛ miiriya kelen kan ani ko ŋaniya kelen bɛ aw bɛɛ lajɛlen na Kibaroduman dannaya nɔfɛkɛlɛ la. 28 Aw kana sɔn aw juguw yeli ka aw bɔ aw ja kan : O na kɛ u bolo olu ta tiyɛnni taamasenɲɛ ani aw kisili taamasenɲɛ ye.
O bɛɛ bɛ bɔ Ala la.
29 Katugu Ala ɲɛna aw ma, Krista ko la, aw ka dannaya kɛ, nka ka fara o kan, aw ka sɔn ka tɔɔrɔ fana a kosɔn.
30 O cogo la, aw ye ne ye kɛlɛ min na, aw ta na kɛ o kɛlɛ kelen ye ani aw bɛ a dɔn ko ne yɛrɛ bɛ ka o de kɛ hali sa.
2
Kelenya ani yɛrɛmajigin
1 Ni dususuma bɛ bɔ Krista la; ni dusulamin bɛ sɔrɔ kanuya la, ni jɛɲɔgɔnya sabu bɛ Hakili Senu la, ni sinjiya ni hinɛ bɛ Krista ka mɔgɔw cɛ, 2 o tuma na, walasa ne ka nisɔndiya ka kɛ ko dafalen ye, aw ka wale ninnu sira taama aw ni ɲɔgɔn cɛ. Kanuya kelen ka kɛ aw la, aw miiriw ka kɛ kelen ye, aw ka bɛn yɔrɔ ɲini.
3 Aw kana foyi kɛ ni fadenya ni yɛrɛjiraw ye; nka aw ka kɛ mɔgɔ kuncɛdɔgɔw ye, aw ka aw mɔgɔɲɔgɔnw fisaya ni aw yɛrɛw ye.
4 Aw kana aw yɛrɛ kelen ka hɛra ɲini, nka aw miiri ka se tɔw fana kunkow ma.
5 Miiri minnu bɛ Krista Yezu la, o miiri ka sɔrɔ aw ni ɲɔgɔn cɛ.
6 Yezu Krista kɔni, ale ni a ka Alaya bɛɛ, a ma sɔn ka a balan a jɔyɔrɔ ma min bɛ a jira ko a ni Ala ye kelen ye.
7 Nka, a jɛnna fɛn bɛɛ kɔ a yɛrɛ sago la, ka a yɛrɛ kɛ jɔn ye.
A ye a yɛrɛ kɛ mɔgɔw bɔɲɔgɔnko ye ani a jatera iko mɔgɔ. 8 A ye a yɛrɛ majigin, ka kɛ sagokɛbaga ye fo saya, kuruwa kan saya kɔni.
9 O de kosɔn, Ala ye a kunkɔrɔta ka Tɔgɔ di a ma, Tɔgɔ min ka bon ni tɔgɔw bɛɛ ye, 10 walasa, ni Yezu Tɔgɔ fɔra, kunbere bɛɛ ka kuru sankolo la, dugukolo kan ani dugukolo jukɔrɔ; 11 ani fana nɛnkun bɛɛ ka jɔ a la ko: “Yezu Krista ye Matigi ye”, Fa Ala bonya kama.
Dannatigiw ka wale kɛtaw
12 O de kosɔn, ne ka mandiw, aw kɛra sagokɛbagaw ye tuma bɛɛ. O kana kɛ ne ɲɛnako dama ye, nka aw ka to o cogo kelen na, janko sisan waati la ne kɔ.
13 Bawo, aw ka kɛta ŋaniya sirili ani a kɛli, o bɛ bɔ Ala de yɔrɔ min bɛ aw ka hɛra fɛ.
14 Aw ka fɛn bɛɛ kɛ ka a sɔrɔ aw ma dajukɔrɔkuma ni sɔsɔli kɛ. 15 O cogo la, aw na kɛ jalakintanw ni mɔgɔ nɔgɔntanw ye; aw ka kɛ Ala denw ye finɲɛ tɛ minnu na, bi mɔgɔ dulenw ni mɔgɔjuguw cɛ la, aw ka kɛ u cɛ la iko diyɛn yeelenbɔfɛnw, 16 ka balo Kuma lase u ma.
Ni o kɛra, Krista ka Don mana se, ne na bonyakun sɔrɔ ko ne ye boli ni sɛgɛn minnu kɛ, olu ma kɛ fu ye.
17 Ani aw ka dannaya bɛ aw bila ka sɔnni min kɛ Ala ye, hali ni ne ka kan ka ne joli fara o sɔnnifɛn kan, ne bɛ ɲagali o la ani ka aw bɛɛ lajɛlen ni don ne ka ɲagali la. 18 Aw fana, o cogo kelen na, aw ka ɲagali ani ka ne ni don aw ka nisɔndiya la.
Timote ani Epaforoditi ka cidenya
19 Ne jigi bɛ a kan, Matigi Yezu la, ko sɔɔni ne na Timote ci aw yɔrɔ, walasa ne mana aw kibaro mɛn, ne hakili ka latigɛ.
20 Mɔgɔ wɛrɛ si tɛ ne bolo min bɛ ne ŋaniya dɔn, min mago bɛ sɛbɛ la ne hamiw la aw ko la: 21 U bɛɛ bɛ u yɛrɛw nafa de ɲini ka Krista Yezu ta to yen.
22 Nka, ale kɔni, aw ye a dɔn ko ale tɛmɛnsiraw ye a ka jɛya sɛmɛntiya: Iko den, fa kɛrɛ fɛ, a farala ne kan Kibaroduman weleweledali kama.
23 O de kosɔn, ni ne ka ko bilara bolo kelen kan dɔrɔn, ne jigi bɛ a kan ka ale de ci aw yɔrɔ.
24 Ne jigi sinsinnen Matigi kan, ne sigilen bɛ a kan ko ne fana bɛna taa sɔɔni aw yɔrɔ.
25 O bɛɛ ni a ta, ne ye ne miiri ko ne tun ka kan ka Epaforoditi bila ka taa aw yɔrɔ, ale min ye ne balimakɛ ni ne jɛɲɔgɔn ye baara ani kɛlɛ la. A tun cira ne ma aw fɛ, walasa a ka a magan ne ye ka ne to sɛgɛn na.
26 Ka aw bɛɛ ye kokura, o negeba kɔni tun bɛ a la, ani a kɔnɔnafililen tun bɛ ka o sabu kɛ ko aw ye a ka banako mɛn.
27 Tiyɛn na, a tun man kɛnɛ, a tun bɛ ɲini ka sa yɛrɛ. Nka, Ala makarila a la, ani makari ma kɛ ale dɔrɔn na, nka o kɛra ne fana na walasa ɲɛnasisi kana fara ɲɛnasisi kan.
28 O de ye a to ne bɛ ne teliya ka a bila a ka kɔsegin aw yɔrɔ, walasa a yeli ka aw nisɔndiya, ani ka dɔ bɔ ne fana ka ɲɛnasisi la.
29 Aw ka a ladon ni nisɔndiya jɔnjɔn ye, Matigi la, ani aw ka a ɲɔgɔnnaw bonya kosɛbɛ : 30 Bawo a kɔni tun bɛ ɲini ka sa Krista Yezu ka baara kosɔn, a ye a yɛrɛ ni bila farati la, walasa aw yɛrɛw tun tɛ se ka dɛmɛnni min kɛ ne ye, a ka aw nɔnabila o la.
3
Tilennenya jɔnjɔn Ala ɲɛkɔrɔ
1 O bɛɛ kɔ, ne balimaw, aw ka aw nisɔndiya Matigi la.
A man gɛlɛn ne ma ka segin kumakan kelenw kan aw ye, ani o ye aw bolo kologɛlɛya sabu ye.
2 Aw ka aw kɔlɔsi wuluw la !
Aw ka aw kɔlɔsi baarakunntankɛlaw la !
Aw ka aw kɔlɔsi mɔgɔ la minnu sigira nɛgɛ kɔrɔ nka ni u dulenw don !
3 Bawo, anw de sigira nɛgɛ kɔrɔ, anw minnu bɛ bato kɛ Ala Hakili ta sira fɛ ani anw minnu bɛ Krista Yezu kɛ an kunnawolokun ye, ani anw minnu tɛ an jigi da Adamadenw ka kow kan.
4 O bɛɛ ni a ta, ne kɔni fana tun na se ka ne jigi da ne yɛrɛ kan. Ni mɔgɔ wɛrɛ dalen bɛ a la ko ale yɛrɛ bɛ se ka o kɛ, ne kɔni bɛ se ka o kɛ ka tɛmɛn o tigi kan.
5 Ne sigira nɛgɛ kɔrɔ ne banginni tile segin, ne ye Isirayɛli si ye ka bɔ Bɛnzamɛn sibolo la, Ebere ka bɔ Ebere la. Jɛ sigikan ta fan fɛ, ne tun ye Fariziyɛn ye.
6 Cɛsirili fan fɛ, ne tun ye Jamasenu nimatɔɔrɔbaga de ye. Senuyali min bɛ sɔrɔ Jɛ sigikan tiimɛniwalew fɛ, o fan fɛ, ne tun ye jalakibali ye.
7 Nka nafa minnu tun bɛ ne ye fɔlɔ-fɔlɔ, ne ye olu bɛɛ jate iko bɔnɛ Krista kosɔn.
8 Ɔwɔ, tiyɛn na, ne bɛ a jate ko : Fɛn bɛɛ ye bɔnɛ ye, fɛnɲumanba kosɔn min ka bon ni fɛn bɛɛ ye, ni o ye ka ne Matigi Yezu Krista dɔn.
Ale de kosɔn, fɛn bɛɛ kɛra bɔnɛ ye ne ɲɛ na; ani ne bɛ fɛn bɛɛ jate ɲamaɲama ye, walasa ka fɛn nafama kelen pe tigiya kɛ, ni o ye Krista ye 9 ani ka basigi a la. Ne ka jɛya tɛna kɛ ne yɛrɛ tɔgɔlajɛya ye min bɛ bɔ Jɛ sigikan na. Ne ka jɛya na sɔrɔ dannaya fɛ Krista la : O jɛya bɛ bɔ Ala la ani a sirilen bɛ dannaya la.
10 Ko min bɛ ne ma, o ye ka Krista ni a kununni barika dɔn, ani ka ne niyɔrɔ ta a ka tɔɔrɔbaw la, ka ne kɛ a dɔ ye a saya la, 11 ka ne jigi dalen to ne yɛrɛ kununni kan ka bɔ suw cɛ la.
12 Ne kɔni, ne ma se fɔlɔ ne tagayɔrɔ la, ne ma se fɔlɔ ne danyɔrɔ la, nka ne bɛ ka boli min kɛ, ne bɛ tugu o la, walasa nin koɲɛ fɔlenw bɛɛ ka ne kun minɛ, iko Yezu Krista ka ko ye ne kun minɛ cogo min.
13 Ne balimaw, ne tɛ miiri, ko : A ye ne kun minɛ ka ban.
Ko kelen pe de bɛ jate ne fɛ : Fɛn min tɛmɛnna ka ban, ka ɲinɛ o kɔ; min bɛ ɲɛ fɛ, ka sama o nɔ fɛ; 14 ani ka boli ka ɲɛsin danyɔrɔ ma, walasa ka sara sɔrɔ, Ala bɛ an wele sanfɛsara min kama, Krista la.
15 Anw bɛɛ lajɛlen kɔni, anw minnu ye “mɔgɔdafalenw ye”, anw dun ka o sira taama, ani ni yɔrɔ dɔw la, aw bɛ o sira bila, Ala bɛna yeelen bɔ aw ye o yɔrɔw fana kan.
16 A kɛra cogo o cogo, an sera yɔrɔ min na, an ka taama o kuntilenna fɛ.
17 Ne balimaw, aw bɛɛ lajɛlen ka ne ladege. Mɔgɔ minnu bɛ ka taama iko aw ye an ye a la cogo min, aw ka aw ɲɛmada olu fɛ.
18 Ne kɔni ye a fɔ aw ye senɲɛ caman, ani ne ɲɛjitɔ bɛ segin ka a fɔ aw ye bi, ko : Krista gengenna jiri min kan, o jiri juguyawale bɛ mɔgɔ caman na.
19 Olu laban bɛ halaki.
U ka Ala ye u kɔnɔbara ye; ani u yɛrɛ tanukow ye u maloyako ye.
U ka fɛnɲinitaw tɛ dɔwɛrɛ ye fo diyɛnnafɛnw.
20 Nka, anw kɔni, anw faso bɛ sankolo de la, an bɛ Matigi Yezu Krista, an Kisibaga makɔnɔ ka bɔ yɔrɔ min. 21Ale bɛna an farikolo degunnen bayɛlɛma ka a kɛ a yɛrɛ farikolo nɔɔrɔma bɔɲɔgɔnko ye, a ka sebagaya fɛ, min bɛ a to a bɛ fɛn bɛɛ don a sago kɔrɔ.
4
1 O la sa, ne balima mandiw, aw minnu yeli negeba bɛ ne na, aw minnu ye ne nisɔndiyakun ni ne kunnajala ye : Aw nɔrɔlen ka to Matigi la, ne ka mandiw.
Laadilikan labanw
2 Ne bɛ a ɲini kosɛbɛ Ewɔdi ani Sɛntise fɛ ko u ka balo bɛn jɔnjɔn kɔnɔ, Matigi la.
3 Ani e fana Sizigi, “ne jɛɲɔgɔn sɛbɛ”, ne bɛ a ɲini i fɛ i ka dɛmɛn don u la, katugu u ye u cɛsiri ne fɛ Kibaroduman kosɔn, u ni Keleman ani ne dɛmɛnɲɔgɔn tɔw bɛɛ, minnu tɔgɔ sɛbɛnnen bɛ Balo kitabu kɔnɔ.
4 Aw ka ɲagali tuma bɛɛ Matigi la.
Ne bɛ segin o kan tugun, ko : Aw ka ɲagali.
5 Aw ka mɔgɔlandiya ka dɔn mɔgɔw bɛɛ fɛ.
Matigi nali ka surun.
6 Aw kana jɔrɔ foyi la; nka ko bɛɛ la, aw ka to barikadali la; aw ka Ala deli ni ka a sɛbɛkɔrɔ deli, ka aw ka fɛn ɲinitaw jira Ala la.
7 O cogo la, Ala ka hɛra min ka bon faamuyali ma, o na aw dusukun ni aw miiriw mara Krista Yezu la.
8 O bɛɛ kɔ, ne balimaw, fɛn o fɛn ye tiyɛn ani danbe sira ye, tilennenya ani ko jɛlen ye, mɔgɔlandiya ani bonya ye, fɛn o fɛn ye jogoɲuman tanuta ye, aw ka olu bɛɛ matarafa.
9 Aw ye fɛn min kalan ne fɛ, ka min sɔrɔ ne fɛ, ka min mɛn ne da ani ka min ye ne na, aw ka olu waleya.
O la, Hɛra Tigi Ala na kɛ aw fɛ.
Barikadali ŋaniyaɲumanw ko la
10 Ne nisɔndiyara kosɛbɛ Matigi la, ka a ye ko ŋaniyaɲumanw tara aw fɛ tugun ne fan fɛ.
O ŋaniyaw kɔni tun bɛ aw la, nka aw tun ma sira sɔrɔ ka olu da kɛnɛ kan.
11 Ne tɛ ka nin kuma fɔ ko ne mago bɛ fɛn dɔ la : Bawo ne bolota ye ne wasa tuma bɛɛ.
12 Ka balo kɔli la, ne bɛ se o la. Ka balo wasa cɛ la, ne bɛ se o fana na.
Tuma bɛɛ ani cogoya bɛɛ la, ne bɛ se ka wasa wali ka ne yɛrɛ sɔrɔ kɔngɔ la ; ne bɛ se ka balo wasa la i na a fɔ kɔli fana na.
13 Ne bɛ se ko bɛɛ la ka ne to ne kologɛlɛyabaga la.
14 O bɛɛ ni a ta, aw ye koɲumanba kɛ, ka jɛ ka aw bolo fara ɲɔgɔn kan, ka dɛmɛn don ne na, ka ne to degun na.
15 Aw Filipukaw, Kibaroduman lakalila aw ye waati fɔlɔ minnu na, ne bɔtuma Maseduwani jamana na, aw bɛ a dɔn ko ne ma ne niyɔrɔ sɔrɔ Jamasenu si ka nafolo sɔrɔlen ni nafolo bɔlen la fo aw ka nafolo.
16 Ka ne to Tɛsalɔniki dugu kɔnɔ, ne mago tun bɛ fɛn min na, aw ye o lase ne ma fo senɲɛ fila yɛrɛ.
17 Ne tɛ bonyafɛn nɔ fɛ ; ne bɛ fɛn min nɔ fɛ, o ye nafa de ye min bɛna fara aw baraji kan.
18 Ne kɔni, ne ye fɛn bɛɛ sɔrɔ sa, ne mago bɛ fɛn o fɛn na, o bɛɛ bɛ ne bolo ; ne lawasalen bɛ, kabini Epaforoditi ye aw ka donnbolo lase ne ma. O ye sɔnni de ye min ka di Ala ye, ani Ala bɛ a bolo jɔ min kɔrɔ, katugu o ka di a ye.
19 Ne ka Ala bɛna aw magow bɛɛ fana ɲɛnabɔ, ka bɛn a ka nafolo dawulama ma, Yezu Krista la.
20 Tanu ka kɛ an Fa Ala ye sanga ni waati bɛɛ.
Amiina.
Foli labanw
21 Aw ka mɔgɔsenuw bɛɛ kelen-kelen fo Yezu Krista la.
Ne ni ne balimaw minnu bɛ ɲɔgɔn fɛ, olu bɛ aw fo.
22 Dannatigiw bɛɛ bɛ aw fo, janko masakɛ Sezari ka so kɔnɔmɔgɔw.
23 An Matigi Yezu Krista ka mandiya ka kɛ aw fɛ.
Situlubɔ don ye ɲɛnajɛba ye dugu kɔnɔ.
Situlu bɛ bɔ togodaw la.
Kɔlɔ lajalen kɔfɛ dibi la, dugu musow bɛ ɲɔgɔn sɔrɔ kɔlɔsusu kolonba kɔrɔ ka kɔlɔ susu k'a tulu bɔ.
Kolonkala duuru walima wɔɔrɔ mankan kolon kɔnɔ, o ɲagaminen an ka laadala dɔnkiliw la, o ye kodumanba ye : dɔnkili minnuw bɛ dusu don mɔgɔ la, ka musow ka cɛsiri jira, n'olu ye su ni tile taamaɲɔgɔn ye.
Bi, o baara in bɛ ɲini ka dabila k'a sababu kɛ kɔlɔsusu masinin ye n'o bɛ kɔlɔ susu musow nɔ na.
Masinin kɛra sababu ye ka musow lafiya kɔlɔsusu la, nka a kɛra sababu ye ka laadala tulon dɔw latunu, ka dɔ bɔ musow ka faraɲɔgɔnkan na.
Mɛkalo tile 25, Farafinna tɔgɔladon
Bi, mɛkalo tile 25 ye Farafinnatɔgɔladon ye. O ye nisɔndiyadon ye farafin bɛ fɛ walasa ka tassibila kɛ ka ɲɛsin farafinna cɛba dɔw ma, cɛba minnu ye kobaw kɛ Farafinna ka ɲɛtaa kama, n'u ka fasokanu, miiriya ɲuman, an'u ka yɛrɛdi ye.
Bi ka kan ka kɛ fana miiridon ye an bɛ fa walasa ka siraw sɔrɔ, sira minnu b'a to an bɛ fura sɔrɔ gɛlɛya dɔw la i n'a fɔ kalanko, kɛnɛyako, jiko ani baarakogɛlɛya an ka jamanaw kɔnɔ.
Ɲinɛnta kunba fasokan kan o ye : KALAN, BƐƐ HAMINANKO FƆLƆ FARAFINNA
Kalan ye jamana bɛɛ ɲɛtaa sinsinbere ye.
Jamanaɲɛmɔgɔw ye caman kɛ kalanko sira fɛ k'a ta lakɔlisojɔw la fɔ ka se lakɔlikaramɔgɔw tali ma. Nka o n'a ta bɛɛ, Demisɛn caman de bɛ yen alias, minnu tɛ taa lakɔli la janko togodaw la.
O la, olu bɛ to kunfinya la.
O kama, an ka kan ka sisan, kalanko ka kɛ an bɛɛ haminanko ye ka taa a fɛ walasa bɛɛ k'I jija I ta fanfɛ, ka miiriyaw sɔrɔ ani ka kow kɛ minnu b'a to farafinna demisɛn bɛɛ bɛ taa lakɔli la.
Caman kɛra, nka caman bɛ yen alisa minnu ka kan ka kɛ bawo demisɛnnin taataw hakɛ lakɔli la o ka dɔgɔ alisa demisɛnnin donta hakɛ ma lakɔli la an ka jamana dɔw la.
An tɛ dan denw bilali ma ka taa lakɔli la, nka an b'a janto u la fana k'u ka kalan kɔlɔsi walasa u na kɛ mɔgɔkalannenbaw ni dɔnnibaabaw ye minnu bɛ se ka ɲɛtaako gɛlɛya wili ka bɔ Farafinna kan sinin. O kama, jɔyɔrɔba bɛ an kelen kelen bɛɛ la bawo ɲɔgɔndafa de bɛ du ni bɔlɔnkɔnɔna ani lakɔli cɛ.
O la, nin fan in bɛɛ ka kan k'i jɔyɔrɔ fa walasa ka demisɛnninw ka kalanko sabati.
O sira fɛ, bangebaw ka kan k'u wasadon denw ka lamɔ na du kɔnɔ ani dugu kɔnɔ ani k'u ka kalan cogoya jateminɛ don o don.
Den diyanye kama, bangebaa bɛ se ka fɛn bɛɛ k'a ye, nka bangebaa tɛ se habada ka den bila ka sɛbɛnni kɛ ka sɔrɔ a m'o kalan.
O kama, lakɔliden ka kan k'a dɔn ko a ka kɛta ka ɲɛsin a yɛrɛ ma, ka ɲɛsin a bangebaw ma ani ka ɲɛsin jamana ma, o de ye ka baara kɛ, ka kalan kɛ a seko bɛɛ la lakɔli la.
Lakɔlikaramɔgɔ, o min ka baara ye demisɛn kalan ye, o ka kan k'a bila o kunna waati bɛ ko a jɔyɔrɔ ka bon den ka diɲɛlatigɛ la, o la, ani jamana ni Farafinna ka ɲɛtaa.
[basinamuso ni walidennin.]
ntalen.
n ye nin da nin dennin de la.
a fa sara, a ba sara ka a tɔ to a basinamuso ye.
a basinamuso ni a ye tobili kɛ, a be a sigi.
a be a fɔ a yɛrɛ den ma o ka a tɛgɛ ko ji fɛ, a be a fɔ a waliden ma a ka taga a tɛgɛ ko tulu banga.
o be taga tɛgɛ ko tulu banga.
a be a fɔ ko u ka taga i sigi tle la.
ni min jara o be dumunni kɛ.
a den, o tɛgɛ be ja tuma min, o be na ka na i sigi dumun na ka dumunni kɛ fo ka fa.
ni a fara, waliden, o te dumunni kɛ.
o be wuli ka taga wula kɔnɔ ka taga kɛ yiridendumun ye.
fo don kelen kɛra a ye a bla ka taga nyugukari la.
waliden wulila ka taga nyugukari la.
a ye nyugu kari fo a ka flen fa.
a ye tɔrɔsunba ye.
tɔrɔsun a dennen be, a den ka di a be i ko di be cogo min.
dennin yɛlɛnna yiri la, a ye tɔrɔ nin dumun ko kɔngɔ be a la.
a ye tɔrɔ nin dun ka a dun ka a dun.
tɔrɔ karitɔ sa, dɔ tlara dennin ma ka bin nyuguflen kɔnɔ ka taga fo nyugujɛju la.
den jiginna, a nana so.
a ye nyugu di a basinamuso ma.
a nyugu tigɛtɔ, a ye tɔrɔ nyimi, a ye dɔ ta ka a bla a da la.
a ka di ka tɛmɛn di kan.
a ye dennin wele, a ko na yan.
a nana.
a ko fɛn dɔ be n da rɔ, a ko a bɔ n ye dɛ!
a ye a da yɛlɛn.
dennin ye a bolo don yen.
a ye a nyin sigi a kan.
a ko i ye nin tɔrɔ bɔ yɔrɔ min, e ni nin nana, nin tɔrɔ de a ka di i ko di, i ye a bɔ tɔrɔsun min na, f'i ka taga n tɛgɛ sigi a kan.
a ko ma, n bolo bla !
a ko an be taga ka taga tɔrɔsunyiri la.
u tugura o nyɔgɔn fɛ ka taga fo nin tɔrɔsun na.
a ko tɔrɔ flɛ.
a ye tɔrɔ yira muso la.
muso yɛlɛnna ka i sigi tɔrɔbaron na.
kabi a kariyɔrɔ min, a ko tɔrɔ ma:
i mayɛlɛn o tɔrɔ !
i mayɛlɛn fantan ye o tɔrɔ!
i mayɛlɛn bantan ye o tɔrɔ!
ko dɔ tɛgɛ ko ji la o tɔrɔ!
ko dɔ tɛgɛ ko tulu la o tɔrɔ!
ni min jara min nyɛ o tɔrɔ!
a ko e be dumunni kɛ!
tɔrɔ ye yɛlɛn ka yɛlɛn ka yɛlɛn fo a taara san fɛ.
muso nin a te se ka jigin.
dennin be dɔnkili la dɔrɔn:
i mayɛlɛ o tɔrɔ!
i mayɛlɛn fantan ye o tɔrɔ!
i mayɛlɛn bantan ye o tɔrɔ!
ko dɔ tɛgɛ ko ji la o tɔrɔ!
ko dɔ tɛgɛ ko tulu la o tɔrɔ!
ni min jara min nyɛ o tɔrɔ!
a ko e be dumunni kɛ!
tɔrɔ be kan ka i mayɛlɛn fo a taara san fɛ, a be nyini ka maga kabakolo la.
a ye i kun biri ka waliden maflɛ.
a ko e n den!
a ko i den te ne ye.
ne ba sara ka n to e bolo.
ne fa sara ka n to e bolo.
i be i den tɛgɛ ko ji la ka ne tɛgɛ ko tulu la.
ni min jara min nyɛ, o be dumunni kɛ.
o dun nɔ, sisan ne taara so.
e be yan fo Alla ka fonisireya.
a tora tɔrɔsun san fɛ.
a kɛnyɛra ka jigin.
dennin ma a lajigin.
dennin taara so kɔnɔ.
a taara so kɔnɔ tuma min, a taara ka don du kɔnɔ ka i da.
dugu jɛlen, a taara ka taga se dugutigi fɛ.
a ye dugutigi wele.
a ko hɔn!
ko te kɛ dugu kɔnɔ ni dugutigi ma bɔ a kalan ma?
a ko a!
an ba de, a taara yɛlɛn yiri la, yiri ni a yɛlɛnna san fɛ.
a ko o dun nɔ, ne be na ka na ka cogoya fɔ yen.
dugumɔgɔ bɛ ye dalajɛ ka taga yiri nin na ka fin bɛ kɛ ka jɛ kɛ ka dɛsɛ kolokoloto.
n ye o ye yɔrɔ min, n ye o bla yen.
SYÈFAN ANI SYÈDENNIN
nsiirinin, nsiirinin.
syèfan ani syèdennin o tun tagara lenburukariyòrò.
syèdennin ko ko syèfan ka yèlèn lenburusun na ka lenburu kari.
syèfan ko ko ale tè yèlèn.
syèdennin yèlènna ka lenburusun yuguyugu.
lenburu binna.
o ye o dun.
syèfan fana yèlènna, ko syèdennin ka buguri cè ka a bila ale jukòrò ko ni ale binna ko ale tè ci.
syèdennin ye buguri cè ka a bila a kòrò, ka bèlèdenninkisènin bila o cè ra.
syèfan ye a yuguyugu ka bò ka na kè bèlèdennin kan poyi ! ka a ci.
syèdennin ka yèlè ka yèlè ka yèlè
kala ye a kan tigè.
kala ka yèlè ka yèlè ka yèlè
tasuma ye a minè.
tasuma ka yèlè ka yèlè ka yèlè
ji ye a faga.
ji ka yèlè ka yèlè ka yèlè
dugukolo ye a min.
dugukolo ka yèlè ka yèlè ka yèlè
a ni Ala kèlèla.
Ala ye a ta ka bin.
kabini o bòra a la, a bè o nò na.
n ye nsiirinin sòrò yòrò min, n ye a bila yen.
Cidenw ka walew sɛbɛn (Cdw)
1
Ɲɛbilakuma
1 Tewofili, ne ye Yezu ka wale kɛlenw ani a ka Kalanw bɛɛ sɛbɛn ne ka sɛbɛnfɔlɔ kɔnɔ, ka a ta u daminɛ tuma na 2 fo ka taa se don ma, don min na a ye kɛta dɔw gɛlɛya a ka Ciden latɔmɔnenw ma Hakili Senu barika la sani a ka layɛlɛn.
3 A ka tɔɔrɔba kɔ, a ɲɛnama bɔra kɛnɛ kan olu de ɲɛ na : Cogoya caman na, tile bi naani kɔnɔ, a ye a yɛrɛ jira u la ani ka kuma u ye Ala ka Masaya ko la.
4 O don na, ka a ni u to dumuni na, a ye a fɔ u ye ka a gɛlɛya ko u kana bɔ Zerusalɛmu, nka ko u ka to yen ka Fa ka layidu makɔnɔ, « layidu min ko don, aw ye o mɛn ne da la ka ban. 5 Zan ye batizeli kɛ ni ji ye, nka tile damadɔ bi kɔ, aw na batize Hakili Senu yɛrɛ la.»
Yezu yɛlɛnni san fɛ
6 Ka u dalajɛlen to, u ye Yezu ɲininka, ko : « Matigi, e bɛna Isirayɛli ka masaya sigi sisan de wa ?»
7 A ye u jaabi, ko : «Fa ye donw ni waati jɔnjɔn minnu dantigɛ a ka sebagaya kɔnɔ, aw tɛ olu dɔnbagaw ye.
8 Aw na barika sɔrɔ, Hakili Senu ta, min na jigin aw kan.
Aw na kɛ ne seerew ye Zerusalɛmu dugu la, Zide jamana bɛɛ la ani Samari fo ka se dugukolo dan na.»
9 A kɛlen kɔ ka o kumaw fɔ, u ye a layɛlɛntɔ ye san fɛ ani kabasenw dɔ ye a ɲɛmatunun u la.
10 Ka u ɲɛ coronnen to sankolo la ka Yezu yɛlɛntɔ lajɛ, a filɛ, cɛ finijɛtigi fila yera kɛnɛ kan u kɔrɔ ; 11 olu ko u ma : « Galilekaw, mun na aw jɔlen bɛ hali sa ka sankolo lajɛ?
Yezu min tun bɛ aw cɛ la ni a tara ka a layɛlɛn sankolo la, o na a kɔsegin fana ten iko aw ye a taatɔ ye sankolo la cogo min na.»
Zerusalɛmu Jamasenu
Kerecɛnjɛkulu fɔlɔ
12 Cidenw jiginna ka bɔ oliwusunw kulu la ka u kɔsegin Zerusalɛmu ; taamajan tun tɛ : lafiyɛndon taama hakɛ.
13 U selen dugu kɔnɔ, u tun bɛ deli ka don sankanso min kɔnɔ, u yɛlɛnna yen.
Olu tun ye Piyɛri, Zan, Zaki, Andere, Filipu ani Toma, Baritelemi ani Mace, Alife denkɛ Zaki, Zelɔti Simɔn ani Zaki denkɛ Zidi.
14 U bɛɛ tun bɛ u dalajɛ ni dusukun kelen ye ka Ala deli ; muso damadɔw tun bɛ a la, Yezu ba Mariya tun ye minnu dɔ ye ani a balimakɛw tun bɛ u fɛ.
Zida nɔnabilako
15 O donw la, Piyɛri wulila a balimaw cɛ la, u dalajɛlen tun don, - mɔgɔ kɛmɛ ni mugan ɲɔgɔn - ani ka a fɔ, ko : 16 « Ne balimaw, waajibi tun don Sɛbɛn ka dagun, ni o ye Hakili Senu ka ko sudalen ye Dawidi dalakuma fɛ Zida ko la, ale min kɛra Yezu minɛbagaw ɲɛminɛbaga ye.
17 Zida tun ye anw dɔ ye ani a tun ye a niyɔrɔ sɔrɔ an ka baara la.
18 A filɛ, a kɛlen ka dugukolo dɔ san ni a ka tilenbaliya wale sara ye, cɛ in firila dugu ma ka a kɔnɔ pɛrɛn ani ka a kɔnɔnuguw bɛɛ yɛrɛkɛ.
19 Zerusalɛmukaw bɛɛ tulo donna o ko la fo u ye dugukolo nin wele u ka kan na ko : Hakɛlidama, o kɔrɔ ye, ko : Joli dugukolo.
20 A dun sɛbɛnnen bɛ Batodɔnkili la, ko : “A ka so ka lankolonya ani mɔgɔ si kana sɔrɔ ka don a kɔnɔ” ; ani fana, ko : “Mɔgɔ wɛrɛ ka bila a nɔ na a ka baara la”.
21 A ka kan mɔgɔ minnu kɛra an jɛɲɔgɔnw ye ka Matigi Yezu to anw cɛ la, 22 ka a daminɛ Zan ka batɛmu waati la fo ka taa se a bɔdon ma anw kɔrɔ, olu dɔ la kelen ni anw na jɛ ka a kununni seereya.»
23 U ye mɔgɔ fila jira, Zozɛfu min tɔgɔ ye Barisabasi ni a bɛ wele ko mɔgɔ tilennen, ani Macasi.
24 O la u ye nin delili kɛ : « E Matigi, e min bɛ mɔgɔw bɛɛ dusukun dɔn, i ye mɔgɔ min latɔmɔ ninnu fila la, o jira anw la, 25 walasa o ka jɔyɔrɔ ta cidenya baara la, Zida ye a ban min ma ka taa a yɛrɛ sagona sira fɛ.»
26 U ye kalaw da ani Macasi ka kala tara, a farala Cidenw kan ka u kɛ tan ni fila ye.
2
Hakili Senu jiginni
1 Pantikɔti don selen, u bɛɛ tun bɛ ɲɔgɔn fɛ yɔrɔ kelen na ; 2 tumanin kelen mankan dɔ bɔra san fɛ iko fiyɛnba dɔ, ka so bɛɛ fa u tun sigilen bɛ min kɔnɔ.
3 Fɛn dɔw bɔra u ɲɛ kɔrɔ iko tasuma nɛnkun minnu tila-tilara ka sigi u kan.
4 O la u bɛɛ fara Hakili Senu la ani u binna ka kan wɛrɛw fɔ, Hakili Senu tun bɛ minnu don u da.
5 O ye a sɔrɔ Zifu alalandiw caman tun sigilen bɛ Zerusalɛmu, olu minnu tun nana ka bɔ sankolo jukɔrɔ jamanaw bɛɛ la.
6 U ye mankan in mɛn minkɛ, jama damadɔnbali dalajɛra, u kamanagannen : u kelen-kelen na tulo tun bɛ a yɛrɛ fasiyakan na u da.
7 U tun ja wulilen ani u kabakoyalen tun bɛ ka a fɔ, ko : « Nin mɔgɔ minnu bɛ ka kuma, olu bɛɛ tɛ Galilekaw ye wa ?
8 Cogo di anw kelen-kelen tulo dun bɛ a fasiyakan na u da ?
9 Paritikaw, Mɛdikaw ani Elamitikaw, Mezopotami (ba fila cɛ jamana), Zide ani Kapadɔsi jamanadenw, Pɔn ani Azi, 10 Firizi ani Panfili, Misira ani Libi fan min ka surun Sirɛni la, Ɔrɔmuka siginfɛw, 11 Zifu yɛrɛwolow ani Zifu wolosow, Kɛrɛtikaw ani Arabuw, anw tulo bɛ Ala ka kobaw fɔtɔ la an ka kan na !»
12 U bɛɛ ja wulilen ani u kɔnɔnafililenba tun bɛ a fɔ ɲɔgɔn ye, ko : « Nin kɔrɔ bɛ di ?»
13 Nka, dɔw fana tun bɛ ka yɛlɛ bɔ u la, ko : « U falen don ɛrɛzɛndɔlɔ duman na!»
Piyɛri ka waajuli fɔlɔ
14 O la, ka Piyɛri jɔlen to Ciden tan ni kelen fɛ, a ye a kan kɔrɔta ka a fɔ, ko : « Zide cɛw ani aw minnu bɛɛ sigilen bɛ Zerusalɛmu, aw ka nin lamɛn !
15 Ayi, mɔgɔ ninnu ma minni kɛ iko aw bɛ a bisigi cogo min na ; tile waati sabanan dɔrɔn de bɛ yen.
16 Kira Zowɛli kɔni ka fɔlen ye tiyɛn ye, ko : 17 “Ala ko a na kɛ don labanw la, ne na ne Hakili don nimafɛnw bɛɛ la.
O la aw denkɛw ani aw denmusow na kiraya kɛ, aw ka kamalenw na gundolayeliw kɛ ani sugow na da aw ka maakɔrɔw la.
18 Ɔwɔ, o donw la, ne na ne Hakili bɔn fo ka woyo ne ka magannakɛw ni ne ka magannamusow kan, u na kiraya kɛ.
19 Ne na dakabanako dɔw kɛ san fɛ sankolo la ani taamasyɛnw dugukolo kan yan.
20 Tile na yɛlɛma ka kɛ dibi ye ani kalo na kɛ joli ye, sani Matigi ka Don ka se, Donba.
21 O la mɔgɔ o mɔgɔ mana Matigi Tɔgɔ wele, o na kisi.”
22 Isirayɛlidenw, aw ka nin kumaw lamɛn.
Nazarɛti Yezu ko don, Ala ye cɛ min ka cidenya sɛmɛntiya aw cɛ la a ka kabakow ni dakabanakow ani taamasyɛnw kɛlen fɛ aw cɛ la a bolo fɛ, iko aw yɛrɛ bɛ o dɔn cogo min.
23 Ka kɛnyɛ ni Ala ka latigɛ ni a ka dɔnni ye ko nataw la, aw ye cɛ in don bolo la a ka gengen jiri la ni ka a faga aladɔnbaliw bolo fɛ.
24 Nka Ala ye a lakunun ka a tila ka bɔ Suw ka yɔrɔ tɔɔrɔ la; katugu saya tun tɛ se ka se sɔrɔ a kan.
25 Masakɛ Dawidi kɔni bɛ a fɔ a ko la, ko: “Ne tun bɛ Matigi ye ne ɲɛ kɔrɔ tuma bɛɛ, katugu a bɛ ne kinin fɛ walasa ne kana bin.
26 Ne dusukun sɛwalen ani ne nɛnkun bɛ nisɔndiya dɔnkili da; ne farikolo yɛrɛ bɛna a lafiya ni jigiya ye, ko: 27 i tɛna ne fililen to Suw ka yɔrɔ la ani i tɛna sɔn i ka Senuman ka toli.
28 I ye ɲɛnamaya siraw jira ne na; i bɛna ne wasa nisɔndiya la i yeli fɛ”.
29 Ne balimaw, a bɛ se ka fɔ aw ye ni hakililatigɛ ye, ko: An fa Dawidi sara, a su donna ani a kaburu bɛ yen hali bi anw cɛ la.
30 Kira kɔni tun don ani a tun bɛ a dɔn ko Ala ye a kali ale ye ko a bɛna ale bɔnsɔn dɔ lasigi a yɛrɛ nɔ na a ka masasigilan kan.
31 A ye Krista kununni ye ka a kofɔ sani a ka kɛ; ɔwɔ Krista fililen ma to Suw ka yɔrɔ bolo, ani a farikolo ma tolili sidɔn: 32 Ala ye ale Yezu de lakunun; anw bɛɛ ye o seerew ye.
33 Sisan kɔni, a sankɔrɔtalen Ala kininbolo barika la, Fa ye Hakili Senu di a ma min tun layidu tara a ye ani a ye o jɛnsɛn.
Aw ɲɛ bɛ ko min na ani aw tulo bɛ min na, o de ye nin ye.
34 Dawidi kɔni ma yɛlɛn sankolow la; nka a yɛrɛ ko: “Matigi ye a fɔ ne Matigi ye: i sigi ne kinin fɛ, 35 fo ne ka i juguw kɛ i sen kɔrɔ kurun ye”.
36 Isirayɛli denw bɛɛ ka a dɔn ka a jɛya, ko: Aw ye Yezu min gengen jiri la, Ala ye o kɛ Matigi ni Krista ye.»
Mɔgɔ fɔlɔw sɔnyɛlɛmali
37 U ye kuma minnu mɛn, olu donna u la kosɛbɛ, u ko Piyɛri ni Cidenw ma sa: «Ne balimaw, anw ka kan ka mun kɛ?»
38 Piyɛri ye u jaabi, ko: «Aw ka aw sɔn yɛlɛma, ani aw kelen-kelen ka batize Yezu Krista Tɔgɔ la walasa aw ka hakɛw ka to aw ye, ani aw na Hakili Senu ka danye sɔrɔ.
39 Katugu Ala ye o de layidu ta aw ni aw denw fana ye ani mɔgɔw ye minnu bɛ yɔrɔjan fɛ, ani Matigi Ala ka wele na se minnu ma.»
40 Piyɛri ye kuma caman wɛrɛw fɔ u ye, ka seereyali kɛ ani ka u dusu lamin, ko: «Aw ka aw yɛrɛ tanga nin tile mɔgɔ dulen ninnu ma.»
41 Mɔgɔ minnu sɔnna Piyɛri ka kuma ma, olu batizera.
Mɔgɔ ba saba ɲɔgɔn farala u kan o don na.
Kerecɛn jɛkulu fɔlɔ balocogo
42 Dannatigiw tun timinandiyalen bɛ Cidenw ka kalan kumaw lamɛnni la; u tun bɛ balimayajɛ tiimɛ ka fara buuru tila-tilali ani aladeliw kan.
43 Ala ɲɛsiranya tun bɛ u bɛɛ la: kabako caman ani taamasyɛn caman tun bɛ kɛ Cidenw ta bolo fɛ.
44 Dannatigiw bɛɛ tun bɛ u bolofɛnw bɛɛ fara ɲɔgɔn kan; 45 u tun bɛ u ka dugukolow ni u ka nafolow bɛɛ feere ni ka olu sɔngɔ tila u ni ɲɔgɔn cɛ ka kɛnyɛ ni u kelen-kelen mago ye.
46 Don o don, u tun bɛ taa Alabatosoba la ni ŋaniya kelen ye, ani u tun bɛ buuru tila-tila u ni ɲɔgɔn cɛ u ka sow kɔnɔ, ka dumuni kɛ muguri ni majigin na.
47 U tun bɛ Ala tanu ani u tun ko ka di jama bɛɛ ye.
Don o don, Matigi tun bɛ dɔ fara mɔgɔ kisitaw ka jɛkulu kan.
3
Nabara dɔ kɛnɛyali
1 Wulafɛsɔnni tuma, Piyɛri ni Zan yɛlɛnna ka taa Alabatosoba la aladeli kama.
2 Mɔgɔw tun bɛ ka taa ni cɛ dɔ ye min nabaralama banginna. Don o don, u tun bɛ taa a bila Alabatosoba da dɔ la min bɛ wele ko Da Cɛɲuman, walasa a ka alasɔn deli yen donbagaw fɛ.
3 A kɛlen ka Piyɛri ni Zan dontɔ ye Alabatosoba kɔnɔ, a ye alasɔn deli olu fɛ.
4 Piyɛri ye a ɲɛw jɔ a la, Zan fana ɲɛ jɔlen tun bɛ a kan. O la, Piyɛri ko: «Anw filɛ!»
5 Cɛ nin ye a ɲɛ coron u la katugu a tun bɛ miiri ko u bɛna fɛn dɔ di a ma.
6 Piyɛri ko a ma: «Sanu tɛ ne bolo, wari tɛ ne bolo, nka min bɛ ne bolo, ne bɛna o di i ma: Nazarɛti Yezu Krista Tɔgɔ la, taama!»
7 Piyɛri ye a minɛ a kininbolo ma ka a lawuli.
O yɔrɔnin bɛɛ a senw ni a sentontonw kologɛlɛyara; 8 o kɛlen a sinna ka a pan ten ka a jɔ ani a filɛ ka taama daminɛ.
Cɛ nin taamatɔ ni Cidenw donna Alabatosoba kɔnɔ, a pan-pantɔ ka a to Ala tanuni la.
9 Jama bɛɛ ye cɛ taamatɔ ye ka a to Ala tanuni la; 10 mɔgɔw ye a dɔn katugu ale yɛrɛ de tun bɛ sigi Alabatosoba Da Cɛɲuman la ka alasɔn deli.
Yɛlɛma min donna a ka ko la, o tun ye mɔgɔw ja wuli kojugu ani ka u kabakoya.
Piyɛri ka waajuli filanan
11 Cɛ nin tun tɛ ka bɔ Piyɛri ni Zan kɔ tugun. O la, jama bɛɛ bolila ka taa u yɔrɔ Salomɔn ka ga kɔrɔ.
12 O yelen a fɛ, Piyɛri ye nin kuma sara jama na: «Isirayɛli cɛw, mun na aw bɛ kabakoya nin na?
Aw bɛ aw ɲɛ coron anw la mun na, i na a fɔ ko anw de ye cɛ nin lataama an yɛrɛw se wali an yɛrɛw ka alalandiya de fɛ?
13 Abrahamu ka Ala, Izaaki ka Ala, Zakɔbu ka Ala, an faw ka Ala ye nɔɔrɔ da a ka Maganna Yezu kan, aw ye kiri bin min kan ani aw banna min na Pilati ɲɛ kɔrɔ ka a sɔrɔ o tun bɛ a fɛ ka a bila.
14 Aw ye aw ban Mɔgɔ senu ni Mɔgɔ tilennen na.
Aw ye mɔgɔfagala bilali ɲini ; 15 aw ye Balo sun min bila saya la, Ala ye o lakunun ka bɔ suw cɛ la : anw ye o ko seerew de ye.
16 Dannaya talen ka da Yezu Tɔgɔ kan, o Tɔgɔ de ye fanga don cɛ nin na, aw bɛ ka min filɛ ani aw bɛ min dɔn. Dannaya min sun ye Yezu ye, o de ye kɛnɛya dafalen di nin cɛ ma aw bɛɛ ɲɛ kɔrɔ.
17 Ayiwa sa, ne balimaw, ne bɛ a dɔn ko aw ni aw ɲɛmɔgɔw ye nin kɛ tan aw ka dɔnbaliya de fɛ.
18 Nka, Ala min tun ye a suda a ka kira bɛɛ dalakumaw fɛ ko a ka Krista na tɔɔrɔ, ale ye a ka fɔlen de dagun tan.
19 O tuma aw ka aw sɔn yɛlɛma ka aw kɔsegin Ala ma, walasa aw ka hakɛw ka to aw ye, 20 o cogo la, Matigi na lafiya waatiw di aw ma.
A na Krista Yezu ci aw ma min ɲɛnatɔmɔna aw kosɔn, 21 sankolo ka kan ka ale min mara fo kow bɛɛ lasegindon u cogo la iko Ala tun ye a suda cogo min na a ka kira senuw dalakumaw fɛ.
22 Moyizi fɔlɔ ye a fɔ, ko : “Matigi Ala bɛna ne ɲɔgɔn kira dɔ lawuli ka jɔ aw balimakulu cɛ la ani aw na a ka fɔtaw bɛɛ lamɛn.
23 Nka ni mɔgɔ o mɔgɔ ma sɔn ka a lamɛn, o tigi na tigɛ ka bɔ jama na”.
24 O kɔ, kira minnu kuma na, ka a ta Samuyɛli la ka se a nɔkandaw ma, olu bɛɛ fana ye nin donw suda.
25 Aw de ye kiraw ani Jɛ denw ye, Ala ye min siri a ni aw faw cɛ, waati min na a ko Abrahamu ma : “Diyɛn siyaw bɛɛ na dubaw sɔrɔ e kosɔn”.
26 Aw fɔlɔ de kosɔn, Ala ye a ka Maganna lawuli ka a jɔ ani ka a ci ka na walasa a ka duba aw ye ; o cogo la ka aw kelen-kelen kɔdon a ka walejuguw la.»
4
Piyɛri ni Zan lajɔli Kiribulonba mɔgɔw ɲɛkɔrɔ
1 Piyɛri ni Zan tun bɛ kuma na hali sa jama ye ; sɔnnikɛlaw ni Alabatosoba kɔlɔsibagaw ka kuntigi ani Sadɔkisiw nana u ma. 2 Piyɛri ni Zan tun bɛ ka jama kalanni min kɛ ani ka suw kununni min kofɔ Yezu ko la, o tun ye mɔgɔ ninnu tɔɔrɔ kojugu.
3 U ye Piyɛri ni Zan minɛ ani ka olu bila kaso la fɔ o dugujɛ, katugu wula tun sera ka ban.
4 Nka kalankuma lamɛnbagaw caman kɛra dannatigiw ; cɛw dama jate tun bɛ mɔgɔ ba duuru ɲɔgɔn bɔ.
5 O dugujɛ, Zifuw ka ɲɛmɔgɔw, mɔgɔkɔrɔw ani sɛbɛnnikɛlaw ye ɲɔgɔn dalajɛ Zerusalɛmu.
6 Sɔnnikɛlaw kuntigi Anni tun bɛ yen ani Kayifu, Zonatan, Alɛsandiri ani sɔnnikɛlaw kuntigi ka dukɔnɔmɔgɔ bɛɛ.
7 U nana ni Cidenw ninnu ye u ɲɛ kɔrɔ ka u ɲininka : « Aw ye nin kɛ ni se jumɛn wali aw ye a kɛ ni jɔnni tɔgɔ ye ?»
8 O la ka Piyɛri falen to Hakili Senu la, a ko : «Jama ɲɛmɔgɔw ani mɔgɔkɔrɔw, 9 katugu anw welela kiri la bi an ka ɲuman kɛlen na banabagatɔ dɔ ye ani o kɛnɛyacogo la, 10 aw bɛɛ ka a dɔn aw ni Isirayɛli jama, ko : Cɛ nin kɛnɛyalen bɛ aw ɲɛ kɔrɔ Yezu Krista Narazɛtika Tɔgɔ lahɔrɔma de la, aw ye min gengen jiri kan ni Ala ye a lakunun ka bɔ suw cɛ la.
11 Aw sojɔlaw ye fara min fili, o ye Yezu de ye, ani o kɛra so seleke fara ye.
12 Tɔgɔ wɛrɛ kɔni ma di Adamadenw ma anw ka kan ka kisi min sabu fɛ.»
13 Piyɛri ni Zan ka hakililatigɛ kɔlɔsilen u fɛ, ani u ye a dɔn minkɛ ko mɔgɔw gansan ni kalanbaliw tun don, Kiribulonba mɔgɔw kabakoyara.
U ye u dɔn Yezu jɛɲɔgɔn ye ; 14 u ɲɛ tun bɛ cɛ kɛnɛyalen jɔlen na Piyɛri ni Zan da fɛ, u ma foyi sɔrɔ ka fɔ.
15 U ye u labɔ kiritigɛso kɔnɔ ani u ye ɲɔgɔnye kɛ.
16 U ko : « Anw bɛna mun kɛ nin mɔgɔw la ?
U ka kabako kɛlen jɛlen don Zerusalɛmukaw bɛɛ bolo, ani anw tɛ se ka a fɔ ko o ma kɛ.
17 Walasa ko nin kana jɛnsɛn jama cɛ la ka taa a fɛ, anw ka jaaseremadali kɛ u ye walasa u kana kuma tugun mɔgɔ fɛ nin tɔgɔ la.»
18 U ye u wele ani ka kankarigɛlɛn da u ye ko u kana kuma tugun wali ka kalan kɛ Yezu Tɔgɔ la.
19 O la Piyɛri ni Zan ye u jaabi, ko : « Jumɛn de tilennen bɛ Ala ɲɛ kɔrɔ, ka aw lamɛn wa wali ka Ala de lamɛn, aw yɛrɛ ka a jate minɛ.
20 Anw kɔni, anw ye min ye ni ka min mɛn, anw tɛ se ka o fɔbali to yen.»
21 Jaaseremadaliw kɛra Cidenw ye kokura ka u bila ka taa ; jama kosɔn, sɔnnikɛla kuntigiw ni maakɔrɔw tun tɛ u ɲangincogo dɔn : katugu bɛɛ tun bɛ Ala tanu ko kɛlen in kosɔn.
22 Nin kabako kɛnɛyali kɛra cɛ min na, o si tun ka ca ni san bi naani ye.
Cidenw ka delili
23 U bilalen kɔ, Piyɛri ni Zan taara u tɔw sɛgɛrɛ ni ka Sɔnnikɛla kuntigiw ani maakɔrɔw ka fɔlen bɛɛ lakali.
24 O ɲɛfɔli kɔ, u bɛɛ ye Ala deli ni ŋaniya kelen ye, ko : « Matigi, e de ye sankolo, dugukolo, kɔgɔji ani a kɔnɔfɛnw bɛɛ da ; 25 Hakili Senu barika la, e de ye a fɔ i ka maganna an fa Dawidi dalakuma fɛ, ko : “Mun na jama nin kuncɛ ka bon, ani siya ninnu bɛ kunntankow miiri ?
26 Diyɛn masakɛw ye u kafo ɲɔgɔn kan ani kuntigiw ye u lajɛ Matigi ni a ka Krista kama”.
27 Tiyɛn don, Erɔdi, Pɔnsi Pilati, siyaw ani Isirayɛli jama ye janfa siri nin dugu kɔnɔ Yezu kama, i ka maganna Senu, i ye min mu ; 28 i tun ye fɛn min boloda i ka sebagaya ni i sago la, o dagunna.
29 Matigi, sisan e ka u ka jaaseremadaliw jate minɛ walasa i ka magannaw hakili latigɛlen ka se ka i ka kuma welewele da ; 30 e ka i bolo yankan walasa kɛnɛyaliw ka kɛ, ka taamasyɛnw ani dakabanakow kɛ Yezu Tɔgɔ la i ka maganna Senu.»
31 Ka u to ka Ala deli, u lajɛlen tun bɛ yɔrɔ min na, o yɛrɛyɛrɛla ; Hakili Senu warala u bɛɛ la ani u hakili latigɛlen tun bɛ ka Ala ka Kuma welewele da.
Kerecɛnjɛkulu fɔlɔ ka kelenya
32 Dannatigiw ka jamakulu tun miiri ni u ŋaniya ye kelen ye.
Mɔgɔ si tun tɛ a yɛrɛ bolofɛn jate a kelen ta ye, nka fɛn bɛɛ tun ye u jɛ ye.
33 Cidenw tun bɛ Matigi Yezu kununni seereya ni seba ye, ani Ala ka mandiyaba tun bɛ u kan.
34 Kɔlibagatɔ tun tɛ u cɛ la fana ; katugu forow wali sow tun bɛ minnu bolo, olu tun bɛ olu feere ka na ni o wari ye 35 ani ka o di Cidenw ma.
O wari tun bɛ tila-tila ka bɛn u kelen-kelen mago ma.
Barinabe ka ɲumanya
36 Zozɛfu, Cidenw tun bɛ min wele ko Barinabe, (o kɔrɔ ye ko dusulaminden), Sipiri Lewisi dɔ don, 37 dugukolo dɔ tun bɛ o fɛ ; o ye o feere ka na ni o wari ye ka o di Cidenw ma.
5
Ananiyasi ni a muso Safira
1 Ananiyasi ni a muso Safira bɛnna a la ka u ka dugukolo dɔ feere; 2 a ni a muso jɛra ka dɔ bɔ o wari la ni ka taa o tɔ di Cidenw ma.
3 O la Piyɛri ko Ananiyasi ma : « Mun na Sitanɛ sera i la fo i ye nkalon tigɛ Hakili Senu ye ani ka dɔ bɔ i ka dugukolo sɔngɔ la ?
4 Ka i ka dugukolo to i bolo, i sago tun tɛ a la wa ani a feerelen kɔ, i sago tun tɛ a wari la wa ?
Mun na nin miiri nana i dusukun na ?
I ma nkalon tigɛ mɔgɔw ye, nka Ala.»
5 O kumaw mɛnnen, Ananiyasi binna ani a sara.
Kibaro in mɛnbagaw bɛɛ ja tigɛra kosɛbɛ.
6 Kamalenw nana a kasanke ka taa a su don.
7 Waati saba ɲɔgɔn tɛmɛnnen kɔ, a muso nana ani min kɛra, o tun ma o dɔn.
8 Piyɛri ko a ma : « A fɔ aw ka dugukolo feerewari tun ye nin ye wa?»
A ko : « Ɔwɔ, nin jate don.»
9 O la Piyɛri ko a ma : « Aw bɛnna a la cogo di ka Matigi Hakili dakɔrɔbɔ ?
Ayiwa, i cɛ sudonbagaw senw filɛ da la ; u bɛna i fana ta ka taa.»
10 O yɔrɔnin kelen na, a binna Piyɛri sen kɔrɔ ani a sara.
Kamalenw donnen ye a sɔrɔ a sara ; u taara ni a ye ka a su don a cɛ kɛrɛ fɛ.
11 Jamasenu mumɛ ani kow ninnu mɛnbaga bɛɛ ja tigɛra kosɛbɛ.
Kabako caman kɛli
12 Cidenw bolow fɛ, taamasyɛn ani kabako caman kɛra jama cɛ la ...
ŋaniya kelen na, dannatigiw bɛɛ tun ye u jɔ Salomɔn ka ga jɔlen kɔrɔ, 13 ani mɔgɔ wɛrɛ si tun tɛ farinya ka tugu u la, o bɛɛ ni a ta jama tun bɛ u tanuni kumaw fɔ.
14 Mɔgɔ minnu tun bɛ ka u magɛrɛ ani ka da Matigi la, olu tun bɛ ka caya ka taa a fɛ ; cɛw ni musow damadɔnbali tun don....
15 … A tun kɛra sa fo u tun bɛ taa banabagatɔw ta dalanw ni garagaraw kan ka u bila nbɛdaw la, walasa Piyɛri tɛmɛntɔ ja tun ka da u dɔ kan.
16 Jama damadɔnbali tun bɛ bɔ hali Zerusalɛmu dafɛduguw la ka na ni u ka banabagatɔw wali ni mɔgɔw ye jinɛjuguw bɛ minnu na ani olu bɛɛ tun bɛ kɛnɛya.
Cidenw minɛni ani u bɔli bolo la
17 O la sɔnnikɛlaw kuntigiba ani a fɛmɔgɔ Sadɔkisiw nana.
U dusu bɔlenba, 18 u ye Cidenw minɛ ani ka u don foroba kasobon kɔnɔ.
19 Nka su fɛ Matigi ka mɛlɛkɛ ye kasobon daw yɛlɛ ka u labɔ ka a fɔ, ko : 20 « Aw ka taa ka aw jɔ Alabatosoba kɔnɔ ka nin Balo kuma bɛɛ fɔ jama ye.»
21 U sɔnna o kumaw ma, sɔgɔmada joona fɛ u donna Alabatosoba kɔnɔ ani u ye a daminɛ ka mɔgɔw kalan.
Cidenw weleli Kiribulonba la
Sɔnnikɛlaw kuntigiba sera ; ale ni a fɛmɔgɔw ye ci bila Kiribulonba mɔgɔw ma ka fara Isirayɛlidenw ka maakɔrɔw bɛɛ kan ; o kɔ u ye mɔgɔ bila ka taa Cidenw nɔ fɛ kasobon kɔnɔ.
22 O kɛlɛdenw selen kasobon kɔnɔ, u ma Cidenw sɔrɔ yen.
U kɔseginna ka na a fɔ, ko : 23 « Anw ye kasobon da sɔgɔlen sɔrɔ koɲuman ani a kɔlɔsibagaw jɔlen daw la.
Nka anw kɛlen kɔ ka da yɛlɛ, anw ma mɔgɔ si sɔrɔ a kɔnɔ.»
24 O kibaro mɛnnen, Alabatosoba kɔlɔsibagaw kuntigi ani sɔnnikɛlaw kuntigi kɔnɔnafililenba Cidenw ko la, u tun bɛ ka a fɔ, ko : Nin sera ka kɛ cogo di ?
25 Ka u to o la, dɔ nana a fɔ u ye, ko : « Aw tun ye cɛ minnu bila kaso la, olu filɛ nin ye Alabatosoba kɔnɔ ka jama kalan.»
26 O la Alabatosoba kuntigi ni a ka cɛw taara Cidenw nɔ fɛ ka na ni u ye, nka o ma kɛ ni fanga ye katugu u tun bɛ siran jama kana u yɛrɛw bon ni kabakuru ye.
27 U nalen ni Cidenw ye, u ye u lajɔ Kiribulonba mɔgɔw ɲɛ kɔrɔ.
Sɔnnikɛla kuntigi ye Cidenw ɲininka, ko : 28 « Anw tun ye aw bali ko aw kana kalan kɛ nin Tɔgɔ la.
Aw dun filɛ ka aw ka kalankuma jɛnsɛn Zerusalɛmu fan bɛɛ la !
O la aw bɛ a fɛ ka cɛ nin saya hakɛ bila anw kan wa !»
29 Piyɛri ni Cidenw ye jaabili kɛ, ko : « Ala sago de ka kan ka kɛ ka tɛmɛn Adamadenw ta kan.
30 Aw ye Yezu min faga ni ka a gengen kuruwajiri kan, an faw ka Ala ye o lakunun ka bɔ suw cɛ la.
31 Ala de ye ale sankɔrɔta a ka sebagaya fɛ, ka a kɛ Balo sun ani Kisibaga ye, walasa ka sɔnyɛlɛma ani hakɛw yafali lase Isirayɛli ma.
32 Anw ye nin ko seerew ye, anw ni Hakili Senu, Ala ye o min di a sagokɛbagaw ma.»
33 O mɛnnenw u fɛ, Sɔnnikɛla kuntigi dusu bɔra kojugu ani u ye Cidenw fagali ŋaniya siri.
Gamaliyɛli ka soonadonni
34 Cɛ dɔ wulila ka a jɔ Kiribulonba mɔgɔw cɛ la, Fariziyɛn dɔ tun don min tɔgɔ ye ko Gamaliyɛli ; Jɛ sigikan dɔnbagaba tun don, jama bɛɛ tun bɛ bonya da a kan.
A ye ci di ko ka cɛ ninnu labɔ waatinin kɔnɔ.
35 O kɔ, a ko Kiribulonba mɔgɔw ma : « Isirayɛli cɛw, aw ka aw kɔlɔsi aw ka kɛtaw la mɔgɔw ninnu la.
36 Kɔsa in na Tewudasi wulila, a bɛ a yɛrɛ kɛ mɔgɔba ye, ani cɛ kɛmɛ naani ɲɔgɔn donna a ka jɛ la.
A fagara, a nɔfɛmɔgɔ bɛɛ jɛnsɛnna ani u si kelen ma to.
37 Ale kɔ, mɔgɔw jateminɛ waati la, Galile Zuda fana wulila : a ye jama kunmayɛlɛma ka tugu a yɛrɛ kɔ ; a fana sara ani a nɔfɛmɔgɔ bɛɛ jɛnsɛnna.
38 Ayiwa, sisan sa, ne bɛ a fɔ aw ye, aw ka aw senbɔ mɔgɔw ninnu ka kow la, aw ka u to yen.
Katugu ni u ŋaniya wali u ka kɛwale bɛ bɔ mɔgɔw de la, u na tiyɛn u yɛrɛ ma ; 39 nka ni u bɛ bɔ Ala la, aw tɛna se ka u latunun.
Aw ka aw janto aw kana kɛ Ala kɛlɛbagaw ye.»
U sɔnna Gamaliyɛli ka kuma ma.
40 O tuma u ye Cidenw wele, ka u gosi ni gɛɲɛw ye ka a gɛlɛya u ma ko u kana Yezu Tɔgɔ fɔ tugun, o kɔ u ye u labila.
41 Cidenw nisɔndiyalenba bɔra Kiribulonba la ka a masɔrɔ ko u lagosira Yezu Tɔgɔ kosɔn.
42 Don o don, Yɔrɔ Senu la iko sow kɔnɔ, u tun bɛ mɔgɔw kalan ka Yezu Krista Kibaroduman welewele da su fara tile kan.
6
Cidenya daminɛw
Ciden wolonwula sigili
1 O donw la, kalandenw tun bɛ ka caya, ani Elenisi, Ebere gɛrɛkikanfɔlaw, olu ka dajukɔrɔkumaw cayara ka ɲɛsin Ebere tɔw ma.
U tun bɛ a fɔ ko ɲinɛ bɛ kɛ u ka cɛsamusow kɔ don o don dɛmɛw tilali la.
2 Tan ni filaw ye kalanden jama bɛɛ wele ka a fɔ u ye: «A bɛnnen tɛ anw ka Ala ka Kuma fɔli to yen ka kɛ dumuni tilabagaw ye.
3 N balimaw, aw ka mɔgɔ wolonwula ɲɛnatɔmɔ aw cɛ la, minnu tɔgɔ ɲuman bɛ fɔ, Hakili Senu ani hakilimaya waralen bɛ minnu na ani anw na baara nin kalifa olu ma; 4 o cogo la anw na tɛmɛn ni aladeli ye ani ka an magan Ala ka Kuma ko la.»
5 O kuma diyara jama bɛɛ ye, ani u ye Ecɛni latɔmɔ, min falen tun bɛ Hakili Senu la ani min tun ye dannatigiba ye, Filipu, Porokori, Nikanɔri, Timɔn, Parimenasi ani Antiyɔsi Zifu woloso Nikola.
6 U ye olu jira Cidenw la, ani delili kɛlen kɔ, Cidenw ye u bolow da olu kan.
7 Ala ka Kuma tun bɛ ka jiidi; Zerusalɛmu kalandenw tun bɛ ka caya kosɛbɛ, ani sɔnnikɛla camanba tun bɛ ka sɔn dannaya ma.
Ecɛni minɛni
8 Ecɛni min tun falen bɛ garasiya ni sebagaya la, o tun bɛ ka kabakow ani taamasyɛnw kɛ jama cɛ la.
9 Mɔgɔ dɔw wulila a kama: Jɔn hɔrɔnyalenw ka alabatosow mɔgɔw, ka fara Sirɛnikaw ni Alɛsandirikaw kan ani Silisikaw ni Azikaw dɔw.
U ye a daminɛ ka kuma sama u ni Ecɛni cɛ, 10 nka u ma se ka jɔ Hakilimaya ani Hakili Senu ɲɛ, o min tun bɛ kuma don Ecɛni da.
11 O tuma u ye mɔgɔ dɔw kɔnɔnasu walasa olu ka a fɔ, ko: « Anw ye Moyizi ni Ala tɔgɔtiyɛnkumaw mɛn a da.»
12 O cogo la, u ye jama ni mɔgɔkɔrɔw ani sɛbɛnnikɛlaw hakili sonya, o kɔ u taara cun Ecɛni kan ka a minɛ ka taa ni a ye Kiribulonba la.
13 U nana ni seerejugu dɔw ye yen minnu tun bɛ a fɔ, ko: « Dɔwɛrɛ tɛ bɔ cɛ in da Yɔrɔ senu ni Jɛ sigikan lagosili kumaw kɔ.
14 Anw ye a mɛn a da fana ko Nazarɛti Yezu bɛna yɔrɔ in ci ani ka Moyizi ka cikan laselenw bayɛlɛma.»
15 Kiribulonba mɔgɔw bɛɛ ɲɛ jɔlen tun bɛ Ecɛni na ani a ɲɛda kɛra u ɲɛ kɔrɔ iko mɛlɛkɛ ta.
7
Ecɛni ka ɲɛfɔli kisili kan
1 Sɔnnikɛlaw kuntigiba ye ɲininkali kɛ, ko: «A kɛra ten wa?»
2 A ye u jaabi, ko: «Ne balimakɛw ani n faw, aw ka aw tulo majɔ!
Dawula tigi Ala ye a yɛrɛ jira an fa Abrahamu la tugunni ka o to ba fila cɛ jamana na sani o ka sigi Harani, 3 ani a ko a ye: “I ka jamana bila, i faso bila, taa jamana na ne bɛna min jira i la”.
4 O tuma, a ye Kalidekaw ka jamana bila ka taa Harani.
Abrahamu fa salen kɔ, Ala ye a labɔ yen ka taa ni a ye nin jamana kan aw sigilen bɛ min kɔnɔ sisan.
5 A ma dugukolo si di a ma o jamana kɔnɔ, hali sendayɔrɔ, nka Ala ye layidu ta ko a na jamana in tigiya kɛ, ani a bɔnsɔnw fana, ka a sɔrɔ den tun tɛ Abrahamu bolo.
6 Ala ko a ye ko a bɔnsɔnw na dunanya kɛ wali jamana kan, u na kɛ jɔn ye ani u na nimanɔgɔ san kɛmɛ naani kɔnɔ.
7 “Nka u mana kɛ jamana min ka jɔnw ye, ne na o kiritigɛ, ne yɛrɛ, Ala ko ten.
O kɔ, u na bɔ yen ani u na ne bato o yɔrɔ in yɛrɛ la”.
8 Ala ye Jɛ don a ni Abrahamu cɛ ka bolokoli kɛ o Jɛ taamasyɛn ye; o cogo la Abrahamu kɛlen ka Izaaki bangin a ye o sigi nɛgɛ kɔrɔ o banginnen tile seginnan.
Izaaki ye o ɲɔgɔn kɛ Zakɔbu la, ani Zakɔbu fana ye o kɛ an bɛnba tan ni fila la.
9 An bɛnbaw keleyara Zozɛfu la ka a feere Misirataalaw ma.
Nka Ala tun bɛ Zozɛfu fɛ: 10 a ye o kisi tɔɔrɔkow bɛɛ ma ani a ye mandiya ani hakilimaya di o ma Farawɔn ɲɛ kɔrɔ Misira masakɛ, o min ye a sigi Misira kunna ani a yɛrɛ ka du bɛɛ kunna.
11 Ayiwa kɔngɔ nana don Misira jamana fan bɛɛ ani Kaanan jamana kɔnɔ ani o kɛra tɔɔrɔba ye; an bɛnbaw tun tɛ foyi sɔrɔ ka a dun.
12 Zakɔbu kɛlen ka a mɛn ko balo bɛ Misira, a ye an faw ci yen senɲɛ kelen; 13 a senɲɛ filanan, Zozɛfu ye a yɛrɛ kofɔ a balimakɛw ye, ani o cogo la Farawɔn ye a bɔkolo dɔn.
14 O tuma Zozɛfu ye mɔgɔ bila ka taa a fa Zakɔbu ani a somɔgɔ bɛɛ nɔ fɛ, olu tun ye mɔgɔ bi wolonwula ni duuru ye.
15 Zakɔbu nana Misira, a sara yen ani an faw fana.
16 U taara ni u suw ye Sisɛmu ani Abrahamu tun ye kaburu min san wari la Emɔri denw fɛ, u suw donna o kɔnɔ.
17 Ala tun ye layidu min ta Abrahamu ye, o daguntuma surunyalen, dɔ farala jama kan ka a labugun Misira jamana na, 18 fo ka taa se masakɛkura tile la min tun ma Zozɛfu dɔn.
19 O masakɛ ye fɛɛrɛjugu tigɛ an ka siya kama, ka an bɛnbaw nimanɔgɔ ka u diyagoya ka jɛn u denyɛrɛninw kɔ ka olu labila saya ye.
20 O waati de la Moyizi banginna, ale min tun cɛ ka ɲi Ala ɲɛ kɔrɔ.
A labalola kalo saba a fa ka du kɔnɔ; 21 o kɔ a fililen, Farawɔn denmuso ye a ta ani ka a lamɔ iko a yɛrɛ den.
22 O cogo la Moyizi kalanna Misirakaw ka hakilimayakow bɛɛ la, ani barika tun bɛ a ka walew ni a dalakumaw la.
23 A si selen san bi naani la, a ye a ŋaniya ka taa bɔ a balima Isirayɛlidenw la.
24 A ye olu dɔ la kelen nimatɔɔrɔtɔ ye, a ye o lafasa ani walasa ka nimatɔɔrɔlen mɔnɛ bɔ, a ye Misiraka in gosi.
25 A tun bɛ a miiri ko a balimaw tun na a faamu ko Ala de tun bɛ ka u kisi ale bolo fɛ ; nka u ma o faamu.
26 O dugujɛ, a ye a balima dɔw ye ka ɲɔgɔn bugɔ, ani a tun bɛ a fɛ ka u cɛfɔ ka bɛn.
A ko: “N teriw, aw ye balimaw ye, mun na aw bɛ ɲɔgɔn nimatɔɔrɔ?”
27 O la min tun bɛ ka a tɔɲɔgɔn tɔɔrɔ, o ye Moyizi ɲɔni ka a fɔ: “Jɔnni ye i kɛ anw kuntigi ani kiritigɛla ye?
28 I bɛ a fɛ ka ne faga iko i ye Misiraka faga kunu cogo min wa?”
29 O kumaw fɔlen Moyizi bolila ka taa a dogo tungan fɛ Madiyani jamana na, a ye denkɛ fila sɔrɔ yɔrɔ min.
30 San bi naani tɛmɛnnen, mɛlɛkɛ dɔ bɔra a ye Sinayi kulu kungolankolon la, tunin tasumalama dɔ cɛ la.
31 O yelen a fɛ, Moyizi kabakoyara.
A kɛtɔ ka a madon walasa ka o lajɛ koɲuman, Matigi kumakan bɔra: 32 “Ne ye i faw ka Ala ye, Abrahamu ka Ala, Izaaki ka Ala ani Zakɔbu ka Ala”.
Moyizi yɛrɛyɛrɛbagatɔ tun tɛ farinya ka a lajɛ.
33 O la Matigi ko a ye: “Sabaraw bɔ i senw la, katugu i jɔlen bɛ yɔrɔ min na o ye dugukolo senuman ye.
34 Ɔwɔ, ne ye n ka jama nimatɔɔrɔcogo ye Misira, ne ye a ŋunankan mɛn ani ne jiginna walasa ka a bɔ bolo la.
Na sisan, ne ka i ci Misira”.
35 U tun ye u ban Moyizi min na ka a fɔ, ko: “Jɔnni ye i kɛ kuntigi ni kiritigɛla ye?”,
a filɛ ko Ala ye o de ci ka a kɛ kuntigi ani Kunmabɔbaga ye, mɛlɛkɛ sabu fɛ min tun ye a yɛrɛ jira a la tunin cɛ la.
36 Ale de ye u labɔ jɔnya la, dakabanako ni taamasyɛnw kɛli fɛ Misira jamana na ani kɔgɔjibilen yɔrɔ la ani kungolankolon na san bi naani kɔnɔ.
37 Ale Moyizi de ye a fɔ Isirayɛlidenw ye, ko: “Ala na ne ɲɔgɔn kira dɔ lawuli aw ye aw balimaw cɛ la.”
38 Ka jama lajɛlen to kungolankolon kɔnɔ, ale de tun jɔlen bɛ an faw ni mɛlɛkɛ cɛ, o min tun bɛ ka kuma a fɛ Sinayi kulu kan.
Ale de ye Balo kumaw sɔrɔ ka u lase anw ma.
39 An faw ma sɔn ale de sago ma.
Ka fara o kan u ye u ban a la ani ka nimisa Misira nɔ fɛ. 40 U ko Aarɔn ye : “Ala dɔw dilan an ye minnu bɛ taama an ɲɛ ; katugu nin Moyizi min ye anw labɔ Misira jamana na, an tɛ a dɔn min ye o sɔrɔ”.
41 O donw la u ye misiden dɔ dilan ani ka sɔnni kɛ o boli ye, ka u ɲagali kosɛbɛ u bolonɔ ko la.
42 O kɛlen, Ala ye a kɔdon u la ani a ye u labila sankolo kɛlɛbolow batoli bolo, iko a sɛbɛnnen bɛ cogo min kiraw ka kitabu kɔnɔ, ko : “Isirayɛlidenw, san bi naani kɔnɔ aw ye ne sɔn ni baganw ani sɔnnifɛnw ye kungolankolon kɔnɔ wa ?
43 Nka aw ye Molɔki ka bugu ani aw ka boli Erefani ka dolo ta, aw ye o ja minnu dilan ka olu bato; o de kosɔn ne na aw lataa tungan fɛ fo Babilɔni kɔfɛ”.
44 Seereyabugu tun bɛ an faw bolo kungolankolon kɔnɔ, Moyizi tun ye seereyabugu nin dilan ka kɛnyɛ ni a ka ja yelen ye iko min tun kumana a fɛ o tun ye a fɔ cogo min.
45 O Bugu sɔrɔlen, Zozuwe ka ɲɛmɔgɔya kɔrɔ, an faw ye o ladon jamana kɔnɔ min tun bɔɔsira siyaw la, Ala ye siya minnu gɛn ka bɔ an faw ɲɛ ; a tora o cogo la fo Dawidi tile la.
46 Dawidi ye Ala ka mandiya sɔrɔ ani a ye a ɲini ka sigiyɔrɔ kelen sɔrɔ Zakɔbu ka Ala ye.
47 Nka Salomɔn de ye o so jɔ Ala ye.
48 O bɛɛ ni a ta, Fɛn bɛɛ kunna Ala tɛ sigi mɔgɔ bolo ka sow jɔlen kɔnɔ. Iko kira ye a fɔ cogo min na : 49 ”Sankolo ye ne ka masasigilan ye ani dugukolo ye ne senw dalan ye : aw na so sifaya jumɛn jɔ ne ye, Matigi ko ten, ani yɔrɔ jumɛn na kɛ ne lafiyayɔrɔ ye ?
50 Ne bolo de ma nin bɛɛ da wa ?”
51 Kunkologɛlɛnw, tulow ani dusukunw bolokobali, aw bannen bɛ Hakili Senu bolo !
Aw bɛ iko aw faw !
52 Kiraw jumɛn bɛ yen aw faw ma minnu nimatɔɔrɔ ?
Minnu tun bɛ ka Tilennen nali suda, u ye olu faga, aw kɛra o min janfabaga ye sisan ani ka a faga. 53 Aw minnu ye Jɛ sigikan sɔrɔ mɛlɛkɛw bolo fɛ nka aw ma sɔn a ma.»
54 Nin kumaw mɛnnen, u dusu bɔra kojugu ani u tun bɛ ka u ɲinw ɲimi Ecɛni kama.
Ecɛni bonni ni kabakuru ye
55 Hakili senu waralen a la, Ecɛni ye a ɲɛ jɔ sankolo la ; a ye Ala nɔɔrɔ ye ani Yezu jɔlen Ala kinin fɛ.
56 A ko : « A filɛ, ne ɲɛ bɛ sankolo dayɛlɛlen na ani Mɔgɔ Denkɛ Ala kinin fɛ.»
57 O la u ye kulokan bɔ, ka u tulow datugu. O kɔ u girinna ɲɔgɔn fɛ ka da Ecɛni kan, 58 ka a sama ka taa dugu kɔ fɛ ani ka a bon ni kabakuru ye.
Seerew tun ye u ka finiw bila kamalennin dɔ sen kɔrɔ min bɛ wele ko Sawuli.
59 Ka u to a bonni la ni kabakuru ye, Ecɛni tun bɛ ka a makasi ka a fɔ, ko : « Matigi Yezu, ne ni bɛ i bolo.»
60 O kɔ a ye a ɲɔngiri ka kulo ka a fɔ, ko : « Matigi, kana u minɛ nin hakɛ ma.»
O fɔlen sa, a sara.
8
1 Sawuli kɔni diyanyeko tun ye nin fagali ye.
O don na, nimatɔɔrɔliba daminɛna ka ɲɛsin Zerusalɛmu Jamasenu ma.
Ni a bɔra Cidenw la, bɛɛ jɛnsɛnna Zide ani Samari kafow la.
2 Alalandi dɔw ye Ecɛni su don ani u ye sukasiba kɛ a kunna.
3 Sawuli kɔni tun bɛ ka Jamasenu tiyɛn ka taa ; a tun bɛ don so kɔnɔ ka cɛ ani musow sama ka bɔ, ka taa u fili kaso la.
Filipu seli Samari kafo la
4 Mɔgɔ minnu tun jɛnsɛnna, olu tun bɛ ka Kibaroduman kuma lakali yɔrɔ bɛɛ la.
5 O de kosɔn Filipu, min tun jiginna Samari jamana dugu dɔ la, o tun bɛ ka Krista welewele da yen.
6 Jamakulu jɛlen tun bɛ ka Filipu ka kuma fɔtaw minɛ, katugu u bɛɛ tun bɛ a ka kabakow kɛlen kibaro mɛn wali ka u ye.
7 Mɔgɔ caman ka jinɛjuguw bɔtɔla tun bɛ ka kulokanw bɔ.
Mulukulenw ani nabaraw caman fana tun bɛ ka kɛnɛya.
8 A kɛra nisɔndiyaba ye o dugu kɔnɔ.
Domakɛ Simɔn
9 O ye a sɔrɔ cɛ dɔ tun bɛ dugu in kɔnɔ kabini tumajan ko Simɔn min tun ye Samarikaw kabakoya ni a ka domaya ye.
A tun ye a yɛrɛ kɛ mɔgɔba ye, 10 ani bɛɛ tugulen tun bɛ a la, ka a ta denmisɛn na fo ka se mɔgɔkɔrɔ ma.
A tun bɛ fɔ, ko : « Cɛ in ye Ala ka sebagaya ye, min bɛ wele ko Sebagayaba.»
11 U tun bɛ ka tugu a la, katugu a mɛnna ka u kabakoya ni a ka domayakow ye.
12 Tuma min u dara Filipu la, o min tun bɛ ka Ala ka Masaya ani Yezu Krista Tɔgɔ Kibaroduman lakali u ye, u sɔnna ka batize, cɛw fara musow kan.
13 Simɔn yɛrɛ fana kɛra dannatigi ye ; a kɛlen ka batɛmu sɔrɔ, a ma bɔ Filipu kɔ, ani a ɲɛw tun bɛ taamasyɛn ni kabako minnu ye, olu tun bɛ a kabakoya.
14 Ka u to Zerusalɛmu, u kɛlen ka a mɛn ko Samarikaw sɔnna Ala ka Kuma ma, Cidenw ye Piyɛri ni Zan ci Samari.
15 Olu jiginna Samarikaw bara ani ka Ala deli u ye, walasa u ka Hakili Senu sɔrɔ.
16 Hakili Senu kɔni tun ma jigin u si kan fɔlɔ ; u tun danna batɛmu sɔrɔli de ma Matigi Yezu Tɔgɔ la.
17 O la Piyɛri ni Zan ye u bolow da u kan, ani u ye Hakili Senu sɔrɔ.
18 Simɔn kɛlen ka a ye ko ni Cidenw ye u bolow da min kan, o bɛ Hakili Senu sɔrɔ, a ye wari labila u ye : 19 « Aw ka nin se di ne fana ma walasa ne mana n bolow da mɔgɔ min kan o tigi ka Hakili Senu sɔrɔ.»
20 Nka Piyɛri ye a jaabi : « E ka wari ni i yɛrɛ bɛɛ ka silatunun, katugu a bɛ e kɔnɔ ko Ala ka danye bɛ se ka san ni wari ye !
21 Niyɔrɔ ni ciyɛn si tɛ i ye nin koɲɛw la, katugu i dusukun tilennen tɛ Ala ɲɛ kɔrɔ.
22 Nimisa i ka juguya la ani ka Matigi deli : a bɛ se ka kɛ i dusukunna miiri in ka yafa i ma ; 23 bawo ne ɲɛ bɛ a la ko i falen bɛ juguya baga la ani ko i bɛ tilenbaliya ka jɔ kɔnɔ.»
24 Simɔn ko : « Aw yɛrɛ ka Matigi deli ne ye, walasa aw ka fɔlen si kana ne sɔrɔ.»
25 Piyɛri ni Zan kɛlen kɔ ka seereya kɛ ani ka Matigi ka kuma lakali, u kɔseginna Zerusalɛmu, ka u to Kibaroduman lakalili la u sen fɛ Samarikaw ka dugu caman kɔnɔ.
Filipu bɛ cɛ kɔbɔlen dɔ batize
26 Matigi ka mɛlɛkɛ ko Filipu ma, ko : « Wuli ka i kun da worodugu kan, ka sira minɛ min bɛ bɔ Zerusalɛmu ka jigin Gaza, kungolankolon sira don.»
27 O la a taara yen.
O waati yɛrɛ la Etiyopi cɛ kɔbɔlen dɔ nalen tun don Zerusalɛmu ka Ala bato. Etiyopi masamuso Kandasi ka fangatigiba dɔ tun don min tun sigilen bɛ a ka nafolow bɛɛ kunna ; 28 fangatigiba in kɔsegintɔ, ka a sigilen to a ka wotoro kɔnɔ, a tun bɛ ka kira Izayi ka kitabu kalan.
29 Matigi Hakili ko Filipu ye : « Taa ɲɛ fɛ ka kun wotoro in na.»
30 Filipu bolila, ani a tulo donna Izayi ka kitabu kalankan na cɛ fɛ.
A ye a ɲininka, ko : « E bɛ ka min kalan, i bɛ o faamu wa ?»
31 A ko « Ne na se cogo di ka o faamu ni mɔgɔ ma ne dɛmɛ?»
A ye Filipu wele ka na yɛlɛn wotoro la ani ka a sigi a da fɛ.
32 A tun bɛ ka kitabu yɔrɔ min kalan, o filɛ nin ye : “Iko saga, a minɛna ka taa fagayɔrɔ la ; iko sagaden min dadennen bɛ to a si kanbaga bolo, a tɛ a dayɛlɛ.
33 A ka yɛrɛmajigin fɛ, u ye a jo bɔɔsi a la.
Jɔnni na se ka a bɔnna jira ?
Katugu a silatununna ka bɔ dugukolo kan”.
34 Cɛ kɔbɔlen ko Filipu ye : « Ne bɛ i deli, kira kan bɛ jɔnni ma ?
A yɛrɛ wa, mɔgɔ wɛrɛ de ?»
35 O tuma Filipu ye kuma ta, ani a ye a daminɛ Sɛbɛn senu yɔrɔ in na ka Yezu Kibaroduman fɔ a ye.
36 Ka u to sira kan ka taa, u nana se jimayɔrɔ dɔ la ani cɛ kɔbɔlen ko : « Ji filɛ nin ye.
Mun bɛ ne bali ka batɛmu sɔrɔ ?»
[37] …
38 A ye wotoro lajɔ.
Filipu ni cɛ kɔbɔlen fila bɛɛ jiginna ji la, ani Filipu ye a batize.
39 U yɛlɛnnen kɔ ka bɔ ji la, Matigi Hakili ye Filipu ta ani cɛ kɔbɔlen ma a ye tugun.
O nisɔndiyalenba taara a ka sira fɛ.
40 Filipu kɔni ye a yɛrɛ sɔrɔ Azɔti ; a tun bɛ tɛmɛn dugu minnu fɛ, a tun bɛ Kibaroduman lakali olu bɛɛ kɔnɔ fo ka taa a se Sezare.
9
Sawuli sɔn yɛlɛmali
1 Sawuli kɔni ni dalen tun bɛ hali bi Matigi ka kalandenw jaaseremadali ani u fagali kan ; a taara se sɔnnikɛlaw kuntigiba ma, 2 ka a ɲini o fɛ ko o ka sɛbɛnw di a ma minnu na di Damasi alabatosow kɔnɔ: o la ni a tun ye Matigi ka Sira taamabaga minnu sɔrɔ yen, cɛw fara musow kan, a ka olu minɛ ka na ni u sirilen ye Zerusalɛmu.
3 A taatɔ, ka a surunyalen to Damasi la, yeelen dɔ bɔra sankolo la ka a lamini yɔrɔnin kelen.
4 A binnen dugu ma, a ye kumakan dɔ mɛn, ko: «Sawuli, Sawuli, mun na i bɛ ka ne nimatɔɔrɔ?»
5 Sawuli ye a kan to, ko: «E ye jɔnni ye, Matigi?»
O ko : « Ne ye Yezu ye, i bɛ ka ne de nimatɔɔrɔ.
6 Wuli, don dugu kɔnɔ ani i ka kan ka min kɛ, o na fɔ i ye yen.»
7 A taamaɲɔgɔnw bobolama jɔlen tora ten : u tulo tun bɛ kumakan na, nka u ɲɛ tun tɛ mɔgɔ si la.
8 Sawuli wulila ka bɔ dugu ma, a ɲɛw yɛlɛlen tun bɛ, nka a tun tɛ yeli kɛ.
U ye a bolo minɛ ka don ni a ye Damasi.
9 A ye tile saba kɛ, a ma yeli kɛ, a ma dumuni kɛ, a ma ji min.
10 Kalanden dɔ tun bɛ Damasi ko Ananiyasi.
Matigi ye o wele gundolayeli dɔ sen fɛ ko : Ananiyasi ; o ko : «Ne filɛ, Matigi.»
11 Matigi ko : «Taa Damasi Bɔlɔn tilennen kɔnɔ Zida ka so, i na Tarisika dɔ ɲininkali kɛ ko Sawuli.
A bɛ aladeli la 12 ani a ye cɛ dɔ dontɔ ye ko Ananiyasi, min ye a bolow yankan a kunna walasa a ka se ka yeli kɛ kokura.»
13 Ananiyasi ko : « Matigi, nin cɛ in ka kojugu kɛlenw i ka mɔgɔ senuw la Zerusalɛmu, ne ye olu mɛn mɔgɔ caman fɛ.
14 Ni a bɛ yan, o ye ko sɔnnikɛla kuntigiw ye se di a ma ka i Tɔgɔ welebagaw bɛɛ minɛ ka jɔlɔkɔ don u la.»
15 Matigi ko a ye : « Taa, katugu ne ye cɛ in latɔmɔ ka kɛ ne ka baarakɛminɛn ye walasa a ka ne Tɔgɔ lase siyaw wɛrɛ ni masaw ani Isirayɛlidenw ma.
16 A ka kan ka tɔɔrɔ min kɛ ne Tɔgɔ kosɔn, ne yɛrɛ kɔni na o bɛɛ jira a la.»
17 O la Ananiyasi taara, a donna so kɔnɔ ka a bolow yankan Sawuli kunna ani ka a fɔ, ko : « Ne balimakɛ Sawuli, Matigi de ye ne ci, Yezu min ye a yɛrɛ jira i la sira kan i natɔ ; walasa i ka yeli kɛ kokura ani Hakili Senu ka wara i la.»
18 O yɔrɔnin bɛɛ, fɛn dɔw binna ka bɔ a ɲɛw kan iko jɛgɛfaraw, ani a ye yeli kɛ kokura.
A wulila ani a ye batɛmu sɔrɔ ; 19 o kɔ a ye dumuni kɛ ani a ye barika sɔrɔ.
Sawuli bɛ waajuli kɛ Damasi
Sawuli ye tile damadɔ kɛ kalandenw fɛ Damasi, 20 ani o yɔrɔnin bɛɛ a ye a daminɛ ka Krista welewele da alabatosow kɔnɔ, ka a fɔ ko Ala Den don.
21 A lamɛnbagaw bɛɛ kabakoyara ani olu tun bɛ a fɔ, ko : « Ale de tun tɛ ka nin Tɔgɔ welebagaw nimatɔɔrɔ Zerusalɛmu ani ale nakun tɛ yan ka jɔlɔkɔ don u la ka taa u di sɔnnikɛla kuntigiw ma wa ?»
22 O bɛɛ ni a ta Sawuli kɔni tun bɛ ka sinsin ka taa a fɛ ani a tun bɛ ka Damasi Zifuw kumada minɛ u la a jirali fɛ ko Yezu ye Cidenmasa ye.
23 Tile caman tɛmɛnnen kɔ, Zifuw ye ɲɔgɔn ye walasa ka a faga.
24 Sawuli bɔra u ka janfa sirilen kala ma.
Hali u tun bɛ dugu dondaw kɔlɔsi, su ani tile walasa ka a silatunun.
25 O la kalandenw ye a ta su dɔ fɛ ka a lajigin dugu tata kɔ fɛ ka a to segi kɔnɔ.
Sawuli taali Zerusalɛmu
26 A selen Zerusalɛmu, a ye a ɲini ka don kalandenw la, nka u bɛɛ tun bɛ siran, katugu u tun ma da cogo si la a ka kalandenya la.
27 O la, Barinabe ye Sawuli magɛrɛ a yɛrɛ la ka bila a ɲɛ ka taa ni a ye Cidenw yɔrɔ. A ye ɲɛfɔlijan kɛ kow kan u ye : Matigi yeli ni a kumani Sawuli fɛ dugutaasira kan, ani fana Sawuli yɛrɛ kumani Yezu Tɔgɔ la ni jagɛlɛya ye Damasi dugu la.
28 Ka a ta o waati la, Sawuli ni u tora ɲɔgɔn fɛ, a tun bɛ taa-ni-ka-segin kɛ Zerusalɛmu, ani a tun bɛ kuma ni hakililatigɛ ye Matigi Tɔgɔ la.
29 Zifu minnu tun bɛ gɛrɛkikan fɔ, kuma tun bɛ a ni olu cɛ ani u tun bɛ ɲɔgɔn sɔsɔ ; nka olu kɔni tun bɛ a ɲini ka a faga.
30 O dɔnnen balimaw fɛ, olu taara ni a ye Sezare, ani ka a bila ka taa Tarisi.
Hɛra waati
31 Jamasenu tun bɛ hɛra la Zide ni Galile ani Samari fan bɛɛ.
Matigi ɲɛsiranya kɔnɔ, a tun bɛ ka barika sɔrɔ ani ka jiidi. A tun bɛ ka bugun Hakili Senu ka dɛmɛni fɛ.
Mulukubanatɔ kɛnɛyali Piyɛri fɛ
32 Piyɛri min tun bɛ taa yɔrɔ bɛɛ, o fana nana se mɔgɔ senuw bara Lida.
33 A ye cɛ dɔ sɔrɔ yen min tɔgɔ ye ko Ene, o dalen tun bɛ garagara kan kabini san segin ; katugu a mulukulen tun don.
34 Piyɛri ko a ye : « Ene, Yezu Krista bɛ i kɛnɛya.
Wuli ani i yɛrɛ ka i ka dlan labɛn.»
Ene wulila o yɔrɔnin bɛɛ.
35 Lidakaw ani Sarɔn jɛkɛnɛ mɔgɔw bɛɛ ye a ye, ani olu ye u kun sin Matigi ma.
Muso salen lakununni Piyɛri fɛ
36 Muso dɔ tun bɛ kalandenw la Zope dugu la ko Tabita, min kɔrɔ ye ko Sinɛnin.
Dan tun tɛ a ka ɲumanya ni a ka alasɔn na.
37 Ayiwa nin donw la, a banana ani a sara.
A su kolen kɔ, u ye a da sankanso kɔnɔ.
38 Lida ni Zope tun ka surun ɲɔgɔn na, kalandenw ye a mɛn minkɛ ko Piyɛri tun bɛ yen, u ye cɛ fila ci a ma ka a deli, ko : « I teliya ka na anw bara.»
39 Piyɛri ni cɛ fila ninnu taara ɲɔgɔn fɛ.
Piyɛri selen yen, yɛlɛn kɛra ni a ye sankanso la ; cɛsamusow bɛɛ kasibagatɔ nana u jɔ Piyɛri da fɛ ka dulɔkiw ni finiw jira a la Sinɛnin tun bɛ minnu dilan ka a ni u to ɲɔgɔn fɛ.
40 Piyɛri ye bɛɛ labɔ kɛnɛ ma, o kɔ ka a ɲɔngiri ka Ala deli.
A ye a ɲɛsin su ma ka a fɔ : « Tabita, wuli.»
O ye a ɲɛw yɛlɛ ani a kɛlen ka Piyɛri ye, a wulila ka a sigi.
41 Piyɛri ye a bolo minɛ ka a lawuli.
O la a ye mɔgɔ senuw ani cɛsamusow wele, ka a ɲɛnama jira u la.
42 Zope bɛɛ tulo donna o kibaro la, ani mɔgɔ caman dara Matigi la.
43 Piyɛri ye tile caman kɛ Zope, wolobaarala dɔ bara ko Simɔn.
10
Piyɛri taali Kɔrɔnɛyi ka so
1 Cɛ dɔ tun bɛ Sezare min tɔgɔ ye Kɔrɔnɛyi, Ɔrɔmukaw ka kɛlɛcɛkɛmɛkuntigi.
2 Alalandi, Ala ɲɛsiranbaga tun don a ni a ka du bɛɛ, a tun bɛ alasɔnw bɔ ka di Zifu jama ma ani a tun bɛ Ala deli tuma bɛɛ.
3 A ye gundolayeli dɔ kɛ.
Wulafɛsɔnni tuma, Ala ka mɛlɛkɛ donna a bara ani ka a wele, ko: «Kɔrɔnɛyi!»
4 A ye o lajɛ ani siran ye a minɛ.
A ko: «Mun don, Matigi?»
Mɛlɛkɛ ko a ye: «I ka deliliw ni i ka alasɔnw yɛlɛnna Ala ɲɛ kɔrɔ ani a hakili tora i la.
5 Sisan kɔni, mɔgɔ dɔw bila ka taa Zope ani i ka Simɔn wele ka na, a bɛ fɔ min ma ko Piyɛri.
6 A bɛ dɔ bara ko Simɔn, wolobaarala don min ka so bɛ kɔgɔji da la.»
7 Mɛlɛkɛ min tun bɛ kuma na a fɛ, o taalen kɔ, Kɔrɔnɛyi ye a ka maganna fila wele ani kɛlɛden alalandi dɔ min tun bɛ a kɔrɔ, 8 ka kow bɛɛ ɲɛfɔ u ye ani ka u ci ka taa Zope.
9 O dugujɛ, ka olu to sira kan ani u surunyatɔ dugu la, Piyɛri yɛlɛnna bili kan tilesekuncɛ fɛ ka delili kɛ.
10 Kɔngɔ ye a minɛ ani a tun bɛ a fɛ ka fɛn dɔ dun.
Ka u to dumuni labɛnni la a ye, a naalo sinna ka ta.
11 A ye sankolo dayɛlɛlen ye ani fɛn dɔ jigintɔ ye ka na sigi dugukolo kan i na a fɔ finimuguba dɔ seleke naani tun bɛ min na.
12 Sennaanimafɛnw ni fɛn fofotaw ani sankolo kɔnɔ bɛɛ tun bɛ a kɔnɔ.
13 O la kumakan dɔ ko a ye: «Wuli Piyɛri, kantigɛli kɛ ani ka dumuni kɛ.»
14 Piyɛri ko: «Fewu, Matigi!
katugu ne ma deli abada ka fɛn saniyabali wali fɛn nɔgɔlen dun!»
15 Kumakan bɔra kokura senɲɛ filanan na, ko: «Ala ye fɛn min saniya, e kɔni kana a fɔ ko o ye fɛn saniyabali ye.»
16 Nin ko kɛra senɲɛ saba, ani yɔrɔnin kelen na, fɛn in layɛlɛnna sankolo la.
17 Piyɛri kɔnɔnafililen tun bɛ ka a yɛrɛ ɲininka gundolayeli in kɔrɔ la waati min, Kɔrɔnɛyi ka mɔgɔ cilenw tun ye Simɔn ka so yɔrɔ ɲininkali kɛ fo ka na u jɔ da la.
18 U ye u kanbɔ walasa ka a dɔn ni Simɔn min bɛ wele ko Piyɛri ni o jatigila ye yen ye.
19 Ka Piyɛri to miiri la hali sa a ka gundolayeli ko la, Hakili Senu ko a ye: «Cɛ saba filɛ ka i ɲini.
20 Wuli ka jigin joona, i ni u ka taa, kana sigasiga, katugu ne de ye u ci.»
21 Piyɛri jiginna ka taa cɛw ninnu fan fɛ ani ka a fɔ u ye, ko: «Ne filɛ, aw bɛ ka min ɲini ne don.
Aw nakun ye mun ye?»
22 U ko: «Kɛlɛcɛkɛmɛkuntigi Kɔrɔnɛyi, mɔgɔ tilennen ani Ala ɲɛsiranbaga, Zifuw jama mumɛ bɛɛ bɛ min tɔgɔ duman fɔ, o ye welekan sɔrɔ ka bɔ mɛlɛkɛ dɔ yɔrɔ ko a ka i lana a bara walasa a ka i ka kumaw lamɛn.»
23 O la Piyɛri ye u ladon ani ka u jatigiya.
O dugujɛ, a ni u taara ɲɔgɔn fɛ ; balima damadɔw taara a fɛ ka bɔ Zope.
24 O dugujɛ filanan a sera Sezare.
Kɔrɔnɛyi tun bɛ ka u makɔnɔ ani a tun ye a balimaw ni a teri sɛbɛw bɛɛ lajɛ.
25 Piyɛri dontɔ, Kɔrɔnɛyi nana a kunbɛn ka a ɲɔngirin a sen kɔrɔ ka a bonya.
26 Piyɛri ye a lawuli, ko: «Wuli ka i jɔ.
Ne fana tɛ fɛn wɛrɛ ye Adamaden kɔ.»
27 Piyɛri tora kuma na Kɔrɔnɛyi fɛ fo ka don so kɔnɔ.
A ye mɔgɔ caman lajɛlen sɔrɔ yen, 28 ani a ko u ye: «Aw bɛ a dɔn ko a dagalen tɛ Zifu ma u ni siya wɛrɛ mɔgɔ ka dorogo ɲɔgɔn na wali ka don ɲɔgɔn na.
Ala kɔni filɛ ka a jira ne na ko mɔgɔ si man kan ka wele saniyabali wali nɔgɔlen.
29 O de kosɔn, ne ma gɛlɛya don aw ka wele jaabili la.
Ne bɛ aw ɲininka, ne welekun ye mun ye ?»
30 Kɔrɔnɛyi ko : « A tile naani filɛ nin ye, ne tun bɛ delili la ne ka so kɔnɔ, wulafɛsɔnni waati la, cɛ dɔ sinna ka bɔ ka a jɔ ne ɲɛ kɔrɔ, fini saramaw tun bɛ a kan na.
31 O cɛ ko : “Kɔrɔnɛyi, i ka delilikan minɛna, ani Ala hakili tora i ka alasɔnw la.
32 Mɔgɔ bila ka taa Zope Simɔn nɔ fɛ a bɛ fɔ min ma ko Piyɛri.
A jatigila ye wolobaarala Simɔn ka so ye, kɔgɔji da la”.
33 O yɔrɔnin kelen na, ne ye mɔgɔw ci i ma, ani e nacogo ɲɛna.
An bɛɛ filɛ i ɲɛ kɔrɔ walasa Matigi ye i ci min na anw ka o lamɛn.»
Piyɛri ka kuma Kɔrɔnɛyi bara
34 O la Piyɛri ye kuma ta, ko : « Ne ye a faamu tiyɛn na ko Ala tɛ mɔgɔ bɔ mɔgɔ la, 35 nka i mana kɛ mɔgɔ siya o siya ye, ni i siranna Ala ɲɛ ani ka tilennenya sira taama, i bɛ a ka mandiya sɔrɔ.
36 A ye a ka kuma ci Isirayɛlidenw ma, ka hɛra Kibaroduman kofɔ u ye, Yezu krista fɛ : Ale de ye mɔgɔ bɛɛ Matigi ye.
37 Koɲɛ min kɛra Zide jamana mumɛ kɔnɔ, aw bɛ o dɔn ; a daminɛna Galile Zan ka batɛmu weleweledali kɔ.
38 Ala ye Nazarɛti Yezu mun Hakili Senu na ani barika la, a ye diyɛnnatigɛ kɛ ɲuman kɛli la, a ye mɔgɔw kɛnɛya minnu tun bɛ Sitanɛ ka jɔnya la ; katugu Ala tun bɛ a fɛ.
39 A ye ko minnu kɛ Zifu ka jamana na ani Zerusalɛmu, anw kɔni ye olu bɛɛ seerew ye.
U ye a dulon jiri la ni ka a ni bɔ, 40 a tile sabanan Ala ye a lakunun ka bɔ suw cɛ la, ani ka a latigɛ a ka ye kɛnɛ kan. 41 Nka a ma a yɛrɛ jira kɛnɛ kan jama bɛɛ la fo seere dɔw minnu tun latɔmɔnen bɛ Ala fɛ ka ban, a ye a yɛrɛ jira anw de la an minnu ye dumuni ni minni kɛ a fɛ a kununnen kɔ ka bɔ suw cɛ la ; 42 ani a ye anw ci ko anw ka a fɔ jama ye ani ka a seereya ko Ala ye ale latɔmɔ ka a kɛ ɲɛnamaw ni suw kiritigɛbaga ye.
43 Kiraw bɛɛ bɛ nin seereya de kɛ ale ko la ko ni mɔgɔ min dara a la, o tigi na hakɛto sɔrɔ ale Tɔgɔ la.»
Siya wɛrɛ mɔgɔw batizeli
44 Ka Piyɛri to kuma na hali sa, Hakili Senu jiginna a ka kuma lamɛnbagaw bɛɛ kan.
45 Dannatigi bolokolen minnu ni Piyɛri tun nana ɲɔgɔn fɛ, olu kabakoyara kosɛbɛ a yelen ko Hakili senu ka daɲɛ tun sera hali siya wɛrɛw ma.
46 U tulo kɔni tun bɛ kan wɛrɛ fɔtɔ la ani Ala tanu dɔnkili mɔgɔ ninnu da.
O la Piyɛri ye kuma ta, ko : 47 « Mɔgɔ minnu ye Hakili Senu sɔrɔ iko an yɛrɛw, jɔnni bɛ se ka olu bali ka batize ji la ?»
48 A ye labilali di ko u ka batize Yezu Krista Tɔgɔ la.
O la u ye a ɲini a fɛ ko a ka to u fɛ yen ka tile damadɔw kɛ.
11
Piyɛri ka yɛrɛ lajɛyali Zerusalɛmu
1 Cidenw ani balima minnu bɛ Zide, olu ye a mɛn ko siyaw fana sɔnna Ala ka Kuma ma.
2 Piyɛri yɛlɛnnen ka taa Zerusalɛmu, mɔgɔ bolokolenw ye a jalaki, ko: 3 «Mun na i donna bolokobaliw ka so kɔnɔ, ani ka dumuni kɛ u fɛ?»
4 Piyɛri ye ɲɛfɔli kɛ u ye ko in kan, ka a ta a daminɛ la fo a laban, ko: 5 «Ka ne to aladeli la Zope dugu kɔnɔ, ne naalo talen ye gundolayeli dɔ kɛ: ne ye fɛn dɔ jigintɔ ye ka bɔ sankolo la ka na sigi fo ne kɔrɔ iko finimuguba dɔ, seleke naani tun bɛ min na.
6 Ne ɲɛw coronnen tun bɛ ka a filɛ, ani ne ye dugukolo sennaanimafɛnw, kungokɔnɔbaganw, fɛn fofotaw, ani sankolo kɔnɔw ye.
7 O la ne ye kumakan dɔ mɛn min ko ne ma: Wuli Piyɛri, kantigɛli kɛ ani ka dumuni kɛ.
8 Ne ko: Cogo si la Matigi, katugu fɛn saniyabali ani fɛn nɔgɔlen ma deli ka don ne da abada!
9 Kumakan bɔra sankolo la kokura ka ne jaabi: Ala ye fɛn min saniya, e kana a fɔ ko o nɔgɔlen don.
10 O ko kɛra fo senɲɛ saba, o kɔ fɛn bɛɛ layɛlɛnna sankolo la tugunni.
11 A filɛ, o waati kelen na, ne tun bɛ so min kɔnɔ, cɛ saba nana u jɔ o da la; olu tun cira ne ma ka bɔ Sezare.
12 Hakili Senu ko ne ka taa u fɛ, ko ne kana sigasiga.
Balimakɛ wɔɔrɔ minnu filɛ, olu fana taara ne fɛ ani anw donna cɛ in ka so.
13 A ye ɲɛfɔli kɛ anw ye kow la: a ye Mɛlɛkɛ natɔ ye ka na a jɔ so kɔnɔ ka kuma sara a la ko: “Mɔgɔ ci Zope ka taa Simɔn wele a bɛ fɔ min ma ko Piyɛri.
14 A na kumaw fɔ i ye minnu bɛ kisili lase i ni i ka du bɛɛ ma”.
15 Ne ye kuma daminɛ dɔrɔn, Hakili Senu jiginna u kan, iko a jiginna anw kan fɔlɔ cogo min.
16 O la ne hakili jiginna Matigi ka kuma na, ko: Zan ye batizeli kɛ ni ji ye, nka aw kɔni na batize Hakili Senu de la.
17 Ni Ala ye olu ni anw sɔn fɛn kelen na, anw minnu dalen don Matigi Yezu Krista la, se jumɛn tun bɛ ne ye ka Ala bali o la?»
18 O kumaw mɛnnen u fɛ, u ye u mada, ani u ye Ala tanu ka a fɔ, ko: «A filɛ ko Ala ye sɔnyɛlɛma nɔgɔya siyaw fana ye, sɔnyɛlɛma min kun bɛ balo kan.»
Antiyɔsi Jamasenu sigili
19 Mɔgɔ minnu tun jɛnsɛnna nimatɔɔrɔli sen fɛ Ecɛni fagatuma, olu taara fo Fenisi, Sipiri ani Antiyɔsi, nka u tun tɛ Kibaroduman lakali mɔgɔ si ye ni Zifuw tɛ.
20 O bɛɛ ni a ta u selen Antiyɔsi, Siprikaw ni Sirenekaw damadɔw tun bɛ u la minnu tun bɛ ka Matigi Yezu Kibaroduman lakali Gɛrɛsikaw ye.
21 Matigi dɛmɛnibolo tun bɛ u fɛ, o de ye a to mɔgɔ caman ye dannaya kɛ ani ka u ɲɛsin Matigi ma.
22 O Kibaro donna Jamasenu tulo la min tun bɛ Zerusalɛmu, ani Barinabe cira ka taa Antiyɔsi.
23 A selen yen ka Ala ka mandiya nɔ ye, a nisɔndiyara ani a ye u bɛɛ dusu lamin ko u nɔrɔlen ka to Matigi la u sɔn bɛɛ la; 24 katugu mɔgɔ ɲuman tun don ani dannatigi, Hakili Senu waralen tun bɛ min na.
O cogo la, jamaba sɔnna Matigi ye.
25 Barinabe taara Sawuli ɲini Tarisi.
26 A kɛlen ka Sawuli ye, a nana ni o ye Antiyɔsi.
U ye san kelen mumɛ kɛ ɲɔgɔn fɛ Jamasenu kɔnɔ ka jamaba kalan.
Kalandenw tɔgɔ ka wele ko Kristadenw, o fɔlɔla Antiyɔsi.
Barinabe ni Sawuli taali Zerusalɛmu
27 O donw la, kiraw dɔw jiginna ka bɔ Zerusalɛmu ka taa Antiyɔsi.
28 U dɔ la kelen tɔgɔ tun ye ko Agabusi; Hakili Senu ka se fɛ, o wulila ka a fɔ ko kɔngɔba dɔ bɛna kɛ diyɛn mumɛ kɔnɔ.
O kɔngɔ dun kɛra masakɛ Kilodi tile la.
29 Kalandenw ye a ŋaniya ka bolomafara kɛ, bɛɛ kelen-kelen ni a seko, ka o ci u balimaw ma minnu sigilen bɛ Zide.
30 U ye o kɛ ani ka sama ci mɔgɔkɔrɔw ma Barinabe ni Sawuli ta bolo fɛ.
12
Zaki fagali ani Piyɛri minɛli
1 O waati la, Masakɛ Erɔdi ye Jamasenu denw dɔ minɛ ka olu nimanɔgɔ.
2 A ye Zan balimakɛ Zaki bɔnɛ a ni la ni npan ye.
3 A ye a ye ko o diyara Zifuw ye, a ye Piyɛri fana minɛ.
Buuru kumuntanw seli waati tun don.
4 A ye o minɛ ka o bila kaso la, ka o don kɛlɛden kulunin naani ka kɔlɔsili kɔrɔ; o kulunin kelen-kelen tun ye kɛlɛcɛ naani ye; Erɔdi tun bɛ a fɛ ka Piyɛri wele kiri la jama ɲɛ na ni Paki seli tɛmɛnna.
5 O cogo la, ka Piyɛri to kaso la, Jamasenu denw tun bɛ ka Ala deli a ye u dusukun bɛɛ la.
6 Erɔdi tun bɛ a fɛ ka Piyɛri labɔ ka jɔ don min, sani dugu ka jɛ, Piyɛri tun bɛ sunɔgɔ la su fɛ kɛlɛden fila ni ɲɔgɔn cɛ; nɛgɛjɔlɔkɔ fila kɛlen ka a siri ani kɛlɛden dɔw tun bɛ ka kasobon da kɔlɔsi.
7 Tumanin kelen, Matigi ka mɛlɛkɛ bɔra kɛnɛ kan ani so kɔnɔna fara yeelen na.
Mɛlɛkɛ ye Piyɛri gosi a kɛrɛ la ani ka a lakunun, ko: «Wuli joona!»
Nɛgɛjɔlɔkɔw binna ka bɔ Piyɛri bolow la.
8 O la mɛlɛkɛ ko Piyɛri ma: «I ka cɛsirijala siri ani ka i ka sabaraw don»; a ye o kɛ.
A ko Piyɛri ma tugun: «I ka dulɔkiba don i kan na ka tugu ne kɔ.»
9 Piyɛri bɔra ka tugu a kɔ; mɛlɛkɛ tun bɛ ka min kɛ a ye, a tun tɛ a kala ma ko o ye kɛnɛkanko ye nka o tun kɛra a ɲɛ na gundolayeli ye.
10 O cogo la u tɛmɛnna kɛlɛden kulu fɔlɔ la, o kɔ filanan, ani u sera da nɛgɛma ma min tun sinnen bɛ dugukɔnɔna ma.
O da yɛlɛla a yɛrɛ ma u ɲɛ.
U bɔra ka taa fo siraba dɔ kun na, ani tumanin kelen mɛlɛkɛ farala ka bɔ a la.
11 O tuma, Piyɛri bɔlen a yɛrɛ kala ma, a ko: «Ne ye a dɔn sisan ka a jɛya ko Matigi ye a ka mɛlɛkɛ ci ne ma ka ne tanga Erɔdi bolo ni Zifuw jama ŋaniya ma.»
12 Piyɛri kɛlen ka faamuyali kɛ o cogo la, a taara Mari ka so, Zan min bɛ wele Mariki o ba; mɔgɔ caman lajɛlen tun bɛ aladeli la yen.
13 A ye dalakon gosi, magannamuso dɔ min tɔgɔ ye ko Orodɛ, o gɛrɛla ka a tulomada.
14 Orodɛ ye Piyɛri kumakan dɔn, nka nisɔndiya fɛ, sani a ka bulonda yɛlɛ, a bolila ka taa kɔnɔna la ka a fɔ ko Piyɛri jɔlen bɛ bulonda la.
15 U ko a ma: «E kunkolo tɛ yen!»
Nka a sinsinnen tora a ka fɔlen kan.
O tuma, u ye a fɔ ko: «A mɛlɛkɛ don!»
16 O bɛɛ ni a ta Piyɛri tora ka da gosi.
U ye da yɛlɛ minkɛ, u ye a ye ko ale yɛrɛ de don ani u ja wulila.
17 Piyɛri ye a bolo yigiyigi u ye ko u ka u makun, ani Matigi tun ye a labɔ kasobon kɔnɔ cogo min, a ye o ɲɛfɔ u ye.
Ka fara o kan, a ko: «Aw ka taa nin fɔ Zaki ni balimaw ye.»
O kɔ, a bɔra ka tɛmɛn ka taa yɔrɔ wɛrɛ la.
18 Dugu jɛlen, kɛlɛdenw hakili ɲagaminenba ko: Piyɛri dun kɛra cogo di?
19 Erɔdi ye mɔgɔ bila ka Piyɛri ɲini, Piyɛri ma ye minkɛ, a ye kɛlɛden dakɔlɔsibagaw kiri ani ka ci jɔ ko olu ka minɛ ka taa u faga.
O kɔ Piyɛri bɔra Zide ka taa sigi Sezare.
Masakɛ Erɔdi Agiripa saya
20 Erɔdi tun diminenba don Tirikaw ani Sidɔnkaw kɔrɔ.
Olu bɛnna a la ka na Erɔdi sɛgɛrɛ. U kɛlen kɔ ka masakɛ siyɔrɔ kɔlɔsibaga Bilasitusi lafaamuya, u ye bɛn ɲini ka a masɔrɔ u ka jamana balo tun bɛ bɔ masakɛ Erɔdi ka jamana de la.
21 Don latigɛlen na, Erɔdi ye a ka masafiniw don ka a sigi kiritigɛyɔrɔ la ani ka Tirikaw ni Sidɔnkaw ninnu lakari. 22 Jama tun bɛ ka pɛrɛn, ko : « Nin ye Ala kan ye, mɔgɔ kan tɛ!»
23 Nka o yɔrɔnin bɛɛ, Matigi ka mɛlɛkɛ dɔ ye Erɔdi bugɔ, katugu a ma Ala dɔn dawula tigi ye : ntumu donna a la ka a ɲimi, a ni bɔra.
Sawuli ni Barinabe kɔseginni Antiyɔsi
24 Matigi ka Kuma kɔni tun bɛ ka yiriwa ani ka jɛnsɛn ka taa a fɛ.
25 Barinabe ani Sawuli kɛlen kɔ ka u ka ci dagun Zerusalɛmu, u kɔseginna ni Zan ye u fɛ o min bɛ wele ko Mariki.
13
Barinabe ni Pɔli ka cidenya
Barinabe ni Sawuli latɔmɔcogo
1 Antiyɔsi Jamasenu kɔnɔ, kiraw ani karamɔgɔw dɔw tun bɛ yen : Barinabe, Simeyɔn min tun bɛ wele ko Finman, Sirɛni Lisiyusi, Manayɛn, masakɛ Erɔdi denmisɛnnin teri, ani Sawuli.
2 Don dɔ, ka u to Matigi batoli la ni sun na, Hakili Senu ko u ye : « Aw ka Barinabe ni Sawuli bila u dan na ne ye baara kunkɔrɔ ne ye u wele min kama.»
3 O la, u kɛlen kɔ ka sun don ani ka Ala deli, u ye u bolow da olu kan ani ka olu bila ka taa.
Sipiri dugu domakɛ Elimasi
4 Hakili Senu bɔlen ni u ye, Barinabe ni Sawuli jiginna ka taa Selewusi ka don jikankurunba kɔnɔ yen ka taa Sipiri.
5 U selen Salamini, u ye Ala ka Kuma lakalili daminɛ Zifuw ka alabatosow kɔnɔ.
Zan fana tun bɛ u fɛ iko dɛmɛbaga.
6 Sipiri gun mumɛ cɛtigɛlen u fɛ, u sera Pafɔsi, u ye domakɛ dɔ sɔrɔ yen, kira nkalontigɛla dɔ min tun ye Zifu ye ni a tɔgɔ ye ko Bari-Yezu. 7 Jamanatigi Sɛriziyusi Pawulusi, o min tun ye mɔgɔ hakilimaba ye, o fɛmɔgɔ dɔ tun don.
Ala ka Kuma mɛnni nege donnen o la, o ye mɔgɔ bila ka Barinabe ni Sawuli wele.
8 Nka domakɛ Elimasi kɔni, - a tɔgɔ kɔrɔ ye o ye -, o murutira u bolo walasa ka jamanatigi ŋaniya bɔ dannatigiya kan.
9 O la Sawuli, - min bɛ wele fana ko Pɔli -, Hakili Senu waralen o la, o ye a ɲɛ coron domakɛ in na, 10 ani ka a fɔ, ko : « Sitanɛden o, e ta ye kegunya ni nanbara dan ye, tilennenya fan si man di i ye. A fɔ e tɛna Matigi ka Sira tilennenw ladunni dabila ?
11 Ayiwa, Matigi bolo wulilen filɛ nin ye i kama.
I na kɛ fiyentɔ ye ani i tɛna tile ye tugun fo waati latigɛlen na.»
O yɔrɔnin bɛɛ fin ni dibi cunna a kan. A tun bɛ ka munumunu sa fan bɛɛ ka mɔgɔ ɲini min na a bolo minɛ.
12 O la, ko kɛlen in yelen jamanatigi fɛ, a kɛra dannatigi ye; a ye kalankuma minnu mɛn Matigi ko la, olu ye a kun minɛ kosɛbɛ.
Pɔli ni Barinabe taali Antiyɔsi, Pisidi jamana na
13 Pɔli ni a taamaɲɔgɔnw bɔra kurun na Pafɔsi ka taa Pɛrize, Panfili jamana na.
Nka Zan farala ka bɔ u la ka kɔsegin Zerusalɛmu.
14 Olu kɔni taara Pɛrize dan na, ka se Antiyɔsi, Pisidi jamana na.
U donna alabatoso kɔnɔ lafiyɛndon ani ka u sigi.
15 Ala ka Jɛ sigikan ani kiraw ka sɛbɛnw kalannen kɔ, alabatoso kuntigiw ye ci bila u ma, ko : « N balimaw, ni dakuruɲɛ damadɔ bɛ aw fɛ min bɛ jama dusu lamin, kuma bɛ aw bolo.»
16 O la Pɔli wulila ka a bolo kɔrɔta ka kuma ɲini ni ka a fɔ, ko :
Pɔli ka waajuli
« Isirayɛli cɛw, ani aw alaɲɛsiranbagaw, aw ka aw tulo majɔ.
17 Isirayɛli jama ka Ala ye an bɛnbaw latɔmɔ ani a ye jama in jiidi ka a to siginfɛ la Misira.
O kɔ a ye u labɔ yen a bolo barikama fɛ 18 ani, san bi naani ɲɔgɔn kɔnɔ, a ye a mago don u la kungolankolon kɔnɔ.
19 A kɛlen kɔ ka siya wolonwula silatunun Kanaan jamana na, a ye olu ka dugukolo kɛ a ka jama niyɔrɔ ciyɛn ye : 20 o bɛɛ kɛra san kɛmɛ naani ni bi duuru ɲɔgɔn kɔnɔ.
O tɛmɛnnen kɔ Ala ye kiritigɛlaw sigi u kunna fo ka taa se kira Samuyɛli ma.
21 O kɔ, u ye masakɛ dɔ ɲini ani Ala ye Kisi denkɛ Sawuli di u ma ka bɔ Bɛnzamɛn sibolo la : o ye san bi naani kɛ.
22 A kɛlen kɔ ka Sawuli bila, Ala ye Dawidi lawuli ka a kɛ u ka masakɛ ye.
A ye nin seereya kɛ o de ko la, ko : “Ne ye Zese denkɛ Dawidi de sɔrɔ, ne nikanmɔgɔ don min na ne dungɔnakow bɛɛ kɛ”.
23 Ka kɛnyɛ ni a ka layidu talen ye, Ala ye Yezu lapoyi Dawidi kɔlɛ la ka a kɛ Isirayɛli Kisibaga ye.
24 Sani Yezu ka na, Zan ye sɔnyɛlɛma batɛmu welewele da Isirayɛli jama bɛɛ ye walasa ka min nali labɛn.
25 A ka baaraw setuma a dan na, Zan tun bɛ a fɔ, ko : “Aw miiri bɛ mɔgɔ min kan, ne tɛ o ye.
Nka o filɛ ka na ne kɔ ani ka o ka sabara juru foni, ne man kan ni o ye”.
26 N balimaw, aw Abrahamu siw, ani aw alaɲɛsiranyabagaw, kisili Kibaro cira an bɛɛ de ma.
27 Bawo, Zerusalɛmukaw ni u kuntigiw ma se ka Yezu ko faamu ; o de ye a to u kɛlen ka kiri bin a kan, u ye kiraw ka kumaw dagun, kumaw minnu bɛ kalan lafiyɛndon o don!
28 Ka a sɔrɔ u ma fagali kun si sɔrɔ a la, u ye a ɲini Pilati fɛ ko o ka a silasa.
29 Ka fara o kan, fɛn o fɛn tun sɛbɛnna a ko la, o bɛɛ lajɛlen kɛlen kɔ u fɛ, u ye a lajigin ka bɔ jiri la ka a da kaburu kɔnɔ.
30 Nka Ala ye a lawuli ka bɔ suw la.
31 Mɔgɔ minnu tun yɛlɛnna a fɛ ka bɔ Galile ka taa Zerusalɛmu, a ye a yɛrɛ jira olu la tile caman kɔnɔ, olu minnu ye a seerew ye sisan jama ɲɛna.
32 Anw kɔni, anw bɛ nin Kibaroduman lakali aw ye, ko : layidu min tara an bɛnbaw ye, 33 Ala ye o tiimɛ anw ye, an minnu ye u bɔnsɔnw ye, ka a masɔrɔ a ye Yezu lawuli ka bɔ suw la, iko a sɛbɛnnen bɛ cogo min Dawidi ka batodɔnkili filanan kɔnɔ, ko : “I ye ne den ye, ne yɛrɛ de ye i bangin bi”.
34 Ka a masɔrɔ Ala ye a lawuli ka bɔ suw la, a tɛna se ka kɔsegin tolili ma abada ; a tun ye nin de fɔ ka a jɛya, ko : “Ne ye ne kali dannako minnu kan Dawidi ye, ne bɛna olu latigɛ aw ye”.
35 O de ye a to a bɛ a fɔ tugunni yɔrɔ wɛrɛ la, ko : “I tɛna a to ko i ka Senuman ka tolili dɔn”.
36 Dawidi dun ye a magan Ala ka walew la a si kɔnɔ, ka tila ka a da ka sa ; a farala a bɛnbaw kan.
37 Nka Ala ye min lawuli, o ma tolili dɔn.
38 O la sa, balimaw, aw ka a faamu ko hakɛw yafali welewele bɛ da aw ye ale de sabu fɛ ; wa aw ma se ka lajɛyali min sɔrɔ Moyizi ka ci laselenw fɛ, 39 dannatigiw bɛɛ kelen-kelen bɛ o lajɛyali de sɔrɔ ale barika la.
40 Aw dun ka aw kɔlɔsi walasa min sɛbɛnnen bɛ kiraw ka kitabu kɔnɔ, o kana aw sɔrɔ, ko : 41 “Aw ka filɛli kɛ, jaasilikɛlaw ninnu ! Aw ka kabakoya ni ka tunun !
Katugu ne bɛna ko dɔ kɛ aw tile la, aw tun tɛna da min na, ni a tun lakalila aw ye”.»
42 Pɔli ni Barinabe bɔtɔ, u ye olu deli ko olu ka segin kuma nin kan kokura lafiyɛndon nata.
43 Jama jɛnsɛnnen kɔ, Zifuw ni Zifu wolosow caman tugura u kɔ. Pɔli ni Barinabe kumana olu ye ka u laadi walasa u nɔɔrɔlen ka to Ala ka danye la.
Pɔli ni Barinabe ɲɛsinni siya wɛrɛw ma
44 O lafiyɛndon kunbɛn, dugumɔgɔw fanba bɛɛ ye u lajɛ walasa ka Matigi ka kuma lamɛn.
45 Zifuw ye o jamakulu ye minkɛ, keleyaba ye u minɛ ; o la u ye Pɔli ka kumaw kɔkari ni ka a neni .
46 Pɔli ni Barinabe ye a fɔ u ye ni jagɛlɛya ye, ko : « Ala ka Kuma tun ka kan ka lase aw de fɔlɔ ma.
Ka a masɔrɔ aw ye aw ban a la, ani katugu aw yɛrɛ bɛ a jate ko aw man kan ni balo banbali ye, o la sa !
an bɛna an ɲɛsin siya wɛrɛw ma.
47 O ye ci de ye Matigi ye min bila an bolo kɔrɔ, ni a ko : ”Ne ye i kɛ siyaw yeelen ye, walasa i sabu fɛ kisili ka se fo dugukolo dan na.»
48 O kuma mɛnnen u fɛ, siyaw nisɔndiyara ani u tun bɛ Matigi ka kuma majamu. Mɔgɔ minnu labɛnna balo banbali sɔrɔli kama, olu bɛɛ kɛra dannatigiw ye.
49 O cogo la, Matigi ka kuma jɛnsɛnna jamana fan bɛɛ la.
50 Nka Zifuw ye alaɲɛsiranbagaw ka muso tɔgɔtigiba dɔw ani dugu mɔgɔbaw dɔw kunnatiyɛn. U ye mɔgɔw su ka u bila Pɔli ni Barinabe la ani u ye olu gɛn ka bɔ u ka mara kɔnɔ.
51 Olu ye u sennabuguri konkon u kama, ani u taara Ikoniyɔmu dugu la.
52 Kalandenw kɔni sɛwalen tora, Hakili Senu waralen u la.
14
Kibaroduman laseli Ikoniyɔmu
1 O la, u selen Ikoniyɔmu dugu kɔnɔ, Pɔli ni Barinabe donna Zifuw ka alabatoso kɔnɔ ; u kumana yen fo Zifuw ni Gɛrɛsiw caman kɛra dannatigiw ye.
2 Nka Zifu minnu ye u ban ka dannaya kɛ, olu ye siyaw lafitinɛ ni ka u lamuruti balimaw kama.
3 Pɔli ni Barinabe kɔni ye waati kɛ yen ka Ala kofɔ ni jagɛlɛya ye, o min tun bɛ ka a yɛrɛ ka nɛɛma kuma sɛmɛntiya ka to ka taamasyɛnw ni kabakow kɛ u bolo fɛ.
4 Dugumɔgɔw tilara kulu ni kulu : dɔw tun bɛ Zifuw fɛ, tɔw tun bɛ Cidenw fɛ.
5 Siyaw, ani Zifuw ni u kuntigiw tun bɛ a fɛ ka Pɔli ni Barinabe nimatɔɔrɔ ani ka u bon ni kabakuru ye ;
6 olu kɛlen ka o dɔn, u taara u ɲɛmadogo Lakawoni jamana na, Lisitiri ani Dɛribi dugu kɔnɔ ani o kɛrɛfɛyɔrɔw la. 7 O yɔrɔw fana na, u ye a daminɛ ka Kibaroduman lakali.
Nabara dɔ kɛnɛyali
8 Cɛ dɔ tun bɛ Lisitiri min tun tɛ se ka a jɔ a senw kan. A nabaralama banginna, a tun ma taama abada.
9 O cɛ tun bɛ ka a tulo majɔ Pɔli ka kumaw la.
Pɔli ye a ɲɛ jɔ a la kosɛbɛ ka a filɛ ani a ye a ye minkɛ ko a ka dannaya bɛ se ka a kɛnɛya, 10 Pɔli pɛrɛnna ka a fɔ, ko : « Wuli ka i jɔ ka i tilen i senw kan !» Cɛ fora ka wuli, ka taama.
11 Pɔli ka nin ko kɛlen yelen, jamakulu pɛrɛnna ka a fɔ Likawonikan na, ko : « Alaw ye u yɛrɛ kɛ iko mɔgɔw ani u jiginna ka na anw bara !»
12 U tun ye Barinabe kɛ Zesi ye, ani ka Pɔli kɛ Ɛrimɛsi ye, katugu o de tun ye kumalasela ye.
13 Zesi sɔnnikɛla nana ni nturaw ni masirilanw ye dugu donda la. Ka a ni jamakulu bɛnnen to a kan, a tun bɛ a fɛ ka sɔnni dɔ kɛ.
14 O kow mɛnnen, Cidenw Pɔli ni Barinabe ye u kannadulɔkiw fara ani u girinna ka taa jamakulu fan fɛ ka pɛrɛn, ko : 15 « E mɔgɔw ! Mun na aw bɛ nin kɛ ?
Anw tɛ dɔwɛrɛ ye mɔgɔ gansan dɔrɔn kɔ iko aw yɛrɛw. An bɛ Kibaroduman lakali aw ye ko aw ka aw kɔdon aw ka batofɛn nafantanw la, ani aw ka aw sɔn yɛlɛma ka aw ɲɛsin Ala ɲɛnama ma min ye sankolo ni dugukolo ani kɔgɔji da, ani olu kɔnɔnafɛnw bɛɛ.
16 Tile tɛmɛnnen bɛɛ la, Ala ye a to siyaw bɛɛ ka u yɛrɛ sagonasira taama.
17 O bɛɛ ni a ta, a ma a ban ka a sɛmɛntiya walew fɛ ko ale ka ɲi, bawo a ye sanji lana aw ye ka bɔ sankolo la ka suman di aw ma walasa ka aw lawasa dumunifɛn na ani ka aw ni lafiya.»
18 Nin kumaw bɛɛ kɔ, u tun bɛ ɲini ka dɛsɛ ka jamakulu bali ka sɔnni kɛ u ye.
Cidenya kuncɛli
19 Zifuw dɔw nana ka bɔ Antiyɔsi min bɛ Pisidi, ani ka bɔ Ikoniyɔmu ; o tuma olu sera ka jamakulu ŋaniya yɛlɛma.
U ye Pɔli bon ni kabakuru ye, o kɔ ka a sama ka taa ni a ye dugu kɔ kan ; a tun bɛ u ɲɛ na ko a sara.
20 Nka kalandenw ye ɲɔgɔn lajɛ a kunna tuma min, a wulila ka don dugu kɔnɔ.
O dugujɛ, a ni Barinabe taara ɲɔgɔn fɛ Dɛribi.
21 U kɛlen kɔ ka Kibaroduman lakali yen, ni ka kalanden caman sɔrɔ, u kɔseginna ka na Lisitri ni Ikoniyɔmu, ani Antiyɔsi min bɛ Pisidi.
22 U tun bɛ kalandenw dusu lakisɛya ka u laadi walasa u ka dannaya ka sabati. U tun bɛ a fɔ, ko: «Anw ka kan ka tɔɔrɔ caman kun walasa ka don Ala ka Masaya kɔnɔ.»
23 Jamasenu kelen-kelen kɔnɔ, u ye mɔgɔkɔrɔ dɔw ɲɛnatɔmɔ u ye. U tilalen kɔ aladeli ani sun donni la, u ye mɔgɔ ninnu kalifa Matigi ma, olu minnu tun ye u ka dannaya ta ka da Matigi kan.
24 U ye Pisidi cɛtigɛ ka taa Panfili.
25 U kɛlen kɔ ka Ala ka Kuma lakali Pɛrize, u jiginna ka taa Ataliya.
26 U donna jikankurun kɔnɔ yen ka taa Antiyɔsi, u tun bɔra yɔrɔ min. O dugu de kɔnɔ, u tun kalifara Ala ka ɲumanya ma baara kama, u filɛ ka min dagun.
27 U selen yen, u ye Jamasenu lajɛ; Ala tun ye fɛn o fɛn kɛ u bolo fɛ, ani a tun ye dannayasira dayɛlɛ cogo min siyaw ye, u ye o bɛɛ lakali mɔgɔ ninnu ye.
28 O la, u ye waatijan kɛ kalandenw cɛ la.
15
Zerusalɛmu ɲɔgɔnyeba
1 Nka mɔgɔ dɔw nana ka bɔ Zide; olu tun bɛ ka balimaw kalan, ko: «Ni aw ma sigi nɛgɛ kɔrɔ ka kɛnyɛ ni Moyizi ka laada ye, aw tɛna se ka kisi.»
2 O ye bɛnbaliya ni sɔsɔli gɛlɛnbaw don mɔgɔ ninnu ni Pɔli ni Barinabe cɛ. O la, a latigɛra ko Pɔli ni Barinabe ani balima damadɔw wɛrɛ, olu na yɛlɛn ka taa Zerusalɛmu Cidenw ni mɔgɔkɔrɔw yɔrɔ, walasa ka kuma olu fɛ koɲɛ nin kun kan.
3 Antiyɔsi Jamasenu jɔra ni u ka sirafanako bɛɛ ye. U tɛmɛnna Fenisi ni Samari fɛ ka siyaw sɔn yɛlɛmali lakali u sen fɛ, o tun bɛ ka balima bɛɛ nisɔndiya kosɛbɛ.
4 U selen Zerusalɛmu, Jamasenu, Cidenw ani mɔgɔkɔrɔw ye u ladon. Ala tun farala u kan ka ko o ko kɛ, Pɔli ni Barinabe ye olu bɛɛ lakali.
5 O tuma, Fariziyɛn tɔn mɔgɔ minnu ye dannaya kɛ, olu wulila, ko: «Waajibi don siyaw ka sigi nɛgɛ kɔrɔ, ani ka Moyizi ka Ciw sira taama.»
6 Cidenw ani mɔgɔkɔrɔw ye ɲɔgɔnlajɛ kɛ koɲɛ in kan.
7 Sɔsɔli bonyalenba, Piyɛri wulila ka a fɔ u ye: «Ne balimakɛw, aw bɛ a dɔn ko: kabini don fɔlɔw la, Ala sago kɛra ko siyaw ka Kibaroduman mɛn u tulo la ne dalakuma fɛ ani ka kɛ dannatigiw ye.
8 Mɔgɔ bɛɛ dusukun Dɔnbaga - Ala ye seereya kɛ u ko la ka Hakili Senu di u ma iko a dira an yɛrɛw ma cogo min.
9 A ma danfara si don u ni anw cɛ, a ye u dusukun lajɛya dannaya fɛ.
10 Mun na an bɛnbaw ani an yɛrɛw dɛsɛra ka doni min ta, anw dun bɛ o ta ka da kalandenw kun ka Ala kɔrɔbɔ?
11 Ka a sɔrɔ anw dalen bɛ a la ko anw ni olu bɛɛ kisira cogo kelen na Matigi Yezu ka mandiya fɛ.»
12 Jama kulu bɛɛ ye a makun.
Mɔgɔw tun bɛ ka Barinabe ni Pɔli lamɛn: Ala tun ye taamasyɛn ni kabako minnu kɛ u bolo fɛ siyaw cɛ la, u tun bɛ ka o lakali.
13 Olu tilalen kɔ kuma na, Zaki ye kuma ta ka a fɔ, ko: «Ne balimakɛw, aw ka ne lamɛn.
14 Simɔn ye a jira aw la ko kabini kow daminɛtuma, Ala sɔnna ka a tɔgɔlajama ɲɛnatɔmɔ siyaw cɛ la.
15 Kiraw ka kumaw bɛ o de jira, katugu a sɛbɛnnen bɛ, ko:
16 Nin kɔ, ne na kɔsegin ka na Dawidi ka bugu binnen jɔ; ne na a bɔ tomonya la, ka a lawuli ka a jɔ kokura. 17 O tuma, mɔgɔ tɔw ani siyaw fana, ne tɔgɔ welela minnu kunna, olu bɛɛ na Matigi yɔrɔ ɲini; Matigi ko ten. 18 Ale min nɔ ye nin kow ye, ko minnu dɔnnen bɛ kabini diyɛn ma da”.
19 O kama, ne bɛ a jate ko siya minnu bɛ u sɔn yɛlɛma Ala ye, an man kan ka olu kundoni girinya.
20 Nka an ka sɛbɛn ci u ma ko u ka u senbɔ bolikow la, jɛnɛya sifaya bɛɛ la, jufasogo, ani joli dunni la.
21 Ka a masɔrɔ, kabini an bɛnbaw tile la, Moyizi ka ciw weleweledabaga bɛ dugu bɛɛ kelen-kelen kɔnɔ katugu a ka sɛbɛn bɛ kalan lafiyɛndon o don alabatosow kɔnɔ.»
22 O la, Cidenw ani mɔgɔkɔrɔw ni Jamasenu mumɛ bɛnna a kan ka mɔgɔ dɔw ɲɛnatɔmɔ u cɛ la ni ka olu ci ka taa Antiyɔsi Pɔli ni Barinabe fɛ.
O kɛra Zudi ye, min tun bɛ wele ko Barisabasi, ani Silasi.
23 Sɛbɛn min donna u bolo ka taa, o kɔnɔnakuma filɛ nin ye: «Nin ye Cidenw ni mɔgɔkɔrɔw ka balimaya folikan ye ka o lase balima ma minnu bɔra siyaw la Antiyɔsi, Siri ani Silisi jamanaw la.
24 An ye a mɛn ko an ka mɔgɔ dɔw taara ka kuma dɔw fɔ minnu ye ɲagami ni kɔnɔnafili don aw bara ka a sɔrɔ an ma olu ci fewu. 25 An bɛɛ jɛra ka a latigɛ ka mɔgɔ dɔw ɲɛnatɔmɔ ka olu ci ka taa aw bara, u ni an ka mandiw Barinabe ni Pɔli, 26 minnu ye u ni di an Matigi Yezu Krista Tɔgɔ kosɔn.
27 An dun bɛ Zudi ni Silasi ci aw ma. U na min fɔ aw ye ka a jɛya u da la, o filɛ nin ye:
28 Hakili Senu ni an yɛrɛw ye a latigɛ ko doni wɛrɛw si kana da aw kun fo ninnu minnu ye waajibi ye.
29 Aw ka aw yɛrɛ tanga bolisɔnsogow, joli, jufasogo, ani kakalayaw ma.
Ni aw ye aw yɛrɛ tanga nin bɛɛ ma, aw na koɲuman kɛ o ye.
Aw ka aw jija.»
30 O tuma sira dilen, cikan lasebaaw taara Antiyɔsi ka jama lajɛ nin ka sɛbɛn in lase u ma.
31 O kalannen, bɛɛ nisɔndiyara dusulaminkumaw kosɔn minnu tun bɛ a kɔnɔ.
32 Zudi, ani Silasi, minnu yɛrɛw tun ye kiraw ye, olu kumana kosɛbɛ balimaw fɛ ka u dusu lamin ni ka u kologɛlɛya.
33 Tile damadɔ tɛmɛnnen, balimaw ye hɛra dubabu don u ye, ka sira di u ma ko u ka kɔsegin u cibagaw yɔrɔ.
(34) 35 Pɔli ni Barinabe kɔni ye waati kɛ Antiyɔsi, u ni mɔgɔ caman wɛrɛw tun bɛ ka mɔgɔw kalan ani ka Matigi ka Kuma Kibaroduman welewele da.
Pɔli ka cidenyaw
Pɔli ni Barinabe faracogo
36 Tile damadɔ tɛmɛnnen kɔ, Pɔli ko Barinabe ma: «An ye Matigi ka kuma welewele da dugu minnu na, an ka anw kɔsegin ka taa bɔ balimaw la yen walasa ko bɛ cogo min na an ka o dɔn.»
37 Zan min bɛ wele Mariki, Barinabe tun sago bɛ o ka taa u fɛ.
38 Nka, Pɔli tun tɛ a fɛ Mariki ka taa u fɛ tugun, o min tun farala ka bɔ u la kabini Panfili jamana na ni ka u fɛbaara dabila.
39 O cogo la, Pɔli ni Barinabe dimina kojugu ɲɔgɔn kɔrɔ fo u farala.
Barinabe ye Mariki ta a fɛ, ani a donna jikankurun dɔ kɔnɔ ka taa Sipiri.
40 Pɔli kɔni ye Silasi de ɲɛnatɔmɔ, ani ka bɔ ka taa, balimaw kɛlen kɔ ka a labila Matigi ka ɲumanya bolo.
41 A tɛmɛnna Siri ani Silisi fɛ, ka Jamasenuw lasabati a sen fɛ.
16
Pɔli baarakɛɲɔgɔn Timote
1 Pɔli nana se Dɛribi dugu kɔnɔ, o kɔ Lisitire.
Kalanden dɔ tun bɛ yen, min tun tɔgɔ ye ko Timote; a ba tun ye Zifu ye min tun kɛra dannatigi ye, nka a fa tun ye Gɛrɛsika ye.
2 Balimaw tun bɛ a tɔgɔ duman fɔ, Lisitire ani Ikoniyɔmi dugu kɔnɔ.
3 Pɔli sago kɛra ka taa ni o ye a fɛ.
A ye a ta ka a sigi nɛgɛ kɔrɔ, yen jamana Zifuw gasi sigili kosɔn, katugu olu bɛɛ tun bɛ a dɔn ko a fa tun ye Gɛrɛsika ye.
4 U tun mana se dugu o dugu la, Cidenw ni Zerusalɛmu mɔgɔkɔrɔw tun bɛnna min kan, u tun bɛ o lase bɛɛ ma walasa o sira ka taama.
5 Jamasenuw tun bɛ ka sabati dannaya la, ani don o don u tun bɛ caya ka taa a fɛ.
6 U tɛmɛnna Firizi ani Galasi kafow fɛ, katugu Hakili Senu tun ye u bali ka Kuma welewele da Azi jamana na.
7 U selen Misi jamana na, u ye a ɲini ka taa Bitini, nka Yezu Hakili ye i bali o la.
8 O la, u ye Misi jamana cɛtigɛ ani u nana se kɔgɔji da la Torowasi dugu kɔnɔ.
9 Su fɛ, Pɔli ye gundolayeli dɔ kɛ : Maseduwani cɛ dɔ jɔra a ɲɛ kɔrɔ ka a wele, ko : « Kɔgɔji tigɛ ka na Maseduwani jamana na ka an dɛmɛ.»
10 Gundolayeli in kɛlen kɔ, anw ye a ɲini ka taa Maseduwani o yɔrɔnin bɛɛ, katugu a tun jɛyara an ma ko Ala de tun ye o kɛ an welekan ye ka taa Kibaroduman lase o yɔrɔ la.
Pɔli seli Filipi dugu kɔnɔ
11 Anw ni Pɔli ye kɔgɔjikankurun ta Torowasi dugu la, ka anw sin Samotarasi gun ma ; o dugujɛ, anw taara Neyapolisi, 12 ka bɔ yen ka taa Filipi o min ye Ɔrɔmukaw ka galoduguba ye, Maseduwani mara la.
Anw ye tile damadɔ kɛ yen, 13 ani lafiyɛndon selen, anw bɔra dugu dondaba fɛ ka ba dawolo sira minɛ ; a tun bɛ anw kɔnɔ ko anw tun bɛna aladeliyɔrɔ dɔ sɔrɔ yen.
Anw ye an sigi, ani muso minnu tun lajɛlen bɛ yen, anw kumana olu fɛ.
14 U dɔ la kelen ko Lidi tun bɛ ka anw lamɛn ; lomasafini min tun bɛ bɔ Tiyatire, o jagobaga tun don.
Ala ɲɛsiranyabaga tun don, katugu Matigi tun ye a dusukun dayɛlɛ, walasa a ka se ka a tulo mada Pɔli ka kuma na.
15 A batizelen kɔ a ni a ka sokɔnɔmɔgɔw bɛɛ, a ye a kan to an ma, ko : « Ni aw bɛ ne kɛ dannatigi ye Matigi la, aw ka na ka jigin ne ka so.»
O cogo la, a ye an waajibiya ka sɔn.
Pɔli ni Silasi ka kasoladon
16 Anw taatɔ aladeliyɔrɔ la, magannamuso dɔ nana anw kunbɛn, filɛlikɛjinɛ tun bɛ a la ; a ka filɛli tun bɛ nafaba don a makɛw kun.
17 Muso in tugura Pɔli ni an kɔ ka kulo ka a fɔ, ko : « Nin mɔgɔ ninnu ye Ala Taanna ka magannaw de ye, ani u bɛ kisili sira de welewele da aw ye.»
18 A ye tile caman kɛ o kɛli la.
Pɔli diminen ye a kɔyɛlɛma ani a ko jinɛ ma : « Ne bɛ ci bila i kan Yezu Krista Tɔgɔ la, bɔ muso in na.»
Ani o waati kelen yɛrɛ la, jinɛ bɔra muso la.
19 Nka a makɛw ye u ka nafasɔrɔsira tiyɛnnen ye minkɛ, olu ye Pɔli ni Silasi minɛ ka u sama ka taa ni u ye fɛrɛkɛnɛ la, dugu ɲɛmɔgɔw yɔrɔ.
20 Olu taara u lase kiritigɛlaw ma ; u ko : « Mɔgɔ ninnu bɛ ka an ka dugu ɲagami; Zifuw don, 21 u bɛ ka laada dɔw kofɔ, ka sɔn u la ni ka u taama, anw Ɔrɔmukaw tɛ se ka sɔn minnu ma kuma tɛ ka u sira taama.»
22 Jamakulu dusu bɔra u kama; kiritigɛlaw ye a fɔ ko u ka finiw ka bɔ u la, ani ko u ka bugɔ ni busan ye.
23 U bugɔlen kɔ, u ye u don kaso la, ka a fɔ kaso kɔlɔsibaga ye ko o ka a janto u la kosɛbɛ.
24 O fɔlen mɛnnen, a ye u fili fo kasobon soɲɛkɔnɔ na, ka u sen don jirikuruw la.
Pɔli ni Silasi bɔli kabakoma kaso la
25 Dugutila fan fɛ, Pɔli ni Silasi tun bɛ ka Ala deli ani ka Ala tanuni dɔnkiliw da.
Kasolamɔgɔw tun tulomajɔlen bɛ ka u lamɛn.
26 Yɔrɔnin kelen na, dugukoloyɛrɛyɛrɛba kɛra min ye kasobon lamaga fo a jusigiyɔrɔ bɛɛ la.
O waati yɛrɛ la, daw bɛɛ yɛlɛla ani kasolamɔgɔw bɛɛ sirilanw fonina.
27 Kaso kɔlɔsibaga kununnen ka bɔ sunɔgɔ la, a ye a ye ko kaso daw tun yɛlɛlen don, a kɛra a kɔnɔ ko kasolamɔgɔw tun bolila. O la a ye a ka npan foori ka bɔ a tan na ani a tun bɛna a yɛrɛ faga.
28 Nka, Pɔli pɛrɛnna ka a fɔ, ko : « Kana kojugu kɛ i yɛrɛ la, an bɛɛ dafalen bɛ yan.»
29 Kaso kɔlɔsibaga ye a ɲini ko mɔɲɔn dɔ ka mɛnɛ ; ani a yɛrɛyɛrɛtɔ bolila ka na a biri Pɔli ni Silasi sen kɔrɔ.
30 O kɔ, a ye u labɔ kɛnɛ ma ani a ye u ɲininka, ko : « Ne makɛw, ne ka kan ka mun kɛ walasa ne ka kisi ?»
31 Olu ye a jaabi, ko : « Da Matigi Ala la ; o tuma i na kisi, e ni i ka denbaya bɛɛ.»
32 U ye Matigi ka Kuma lakali a ye, ani fana a ka dukɔnɔmɔgɔw bɛɛ ye.
33 O su kelen yɛrɛ la, kaso kɔlɔsibaga taara ni u ye walasa ka u jolidaw ko ; o kɔ a ni a somɔgɔw bɛɛ ye batɛmu sɔrɔ.
34 O la, a ye a ɲini Pɔli ni Silasi fɛ ko olu ka taa ale bara, a ye dumuni di u ma, ani a sɛwara a ka denbaya cɛ la, katugu a dara Ala la.
35 Dugu jɛlen, kiritigɛlaw ye kɛlɛdenw bila ka taa a fɔ kaso kɔlɔsibaga ye, ko : « Mɔgɔ ninnu bila.»
36 Kaso kɔlɔsibaga ye o kumaw lase Pɔli ma, ko : « Kiritigɛlaw ye mɔgɔ bila ka na a fɔ ko ne ka aw bila ; ayiwa, aw ka bɔ ka taa hɛra la.»
37 Nka, Pɔli ko u ma : «U ye anw bugɔ jama ɲɛ na ka a sɔrɔ an kiri ma tigɛ, anw minnu ye Ɔrɔmu jamanadenw ye, ka tila ka an bila kaso la.
Sisan, ko u bɛna anw labɔ dogo la !
Ayi dɛrɛ !
Ko u yɛrɛ ka na an labɔ.»
38 Kɛlɛdenw ye o kumaw lakali kiritigɛlaw ye.
A dɔnnen olu fɛ ko Ɔrɔmu jamanadenw don, u siranna. 39 U wulila ka na ka jɔ u fili kɔrɔ ka Pɔli ni Silasi labɔ ani ka a ɲini olu fɛ u ka dugu bila.
40 U bɔlen kaso la, Pɔli ni Silasi taara Lidi ka so, u ye balimaw ye yen, u ye olu lasabati ani u taara.
17
Pɔli ni Silasi taali Tesalɔniki
1 Pɔli ni Silasi tɛmɛnna Anfipolisi ani Apoloni dugu fɛ, ani u nana se Tesalɔniki ; Zifuw ka alabatoso dɔ tun bɛ yen.
2 Iko a tun bɛ deli ka a kɛ cogo min na, Pɔli ye u sɔrɔ yen.
Lafiyɛndon saba kɔnɔ, a ni u ye kɔrɔfɔ dɔw kɛ Sɛbɛn senu kɔnɔkow kan.
3 A tun bɛ o kumaw walawala u ye, ani ka a sɛmɛntiya u ye ko waajibi tun don Cidenmasa ka tɔɔrɔ ani ka kunun ka bɔ suw cɛ la ; a tun bɛ a fɔ fana, ko : « O cidenmasa de ye Yezu ye ne bɛ min kofɔ aw ye.
4 Mɔgɔ dɔw sɔrɔla u cɛ la, Pɔli ka kuma ye minnu kun minɛ, ani olu tugura Pɔli ni Silasi kɔ ; ani Gɛrɛsika camanba minnu tun ye Ala batobaga ye ani muso setigi caman.
5 O keleya donna Zifuw la, mɔgɔlankolon minnu bɛ yaala-yaala la fɛrɛkɛnɛw la, u ye olu dɔw kɛ ɲɔgɔn kan ka jamakulu lamuruti ani ka dugu ɲagami.
U taara u jɔ Zasɔn ka du da la Pɔli ni Silasi ɲinini kama walasa ka u lajɔ jama ɲɛ kɔrɔ.
6 Nka u ma u sɔrɔ yen minkɛ, u ye Zasɔn ani balima dɔw minɛ ka taa ni olu ye kiritigɛlaw yɔrɔ ; u tun bɛ pɛrɛn ka a fɔ, ko : « Nin mɔgɔ ninnu de ye diyɛn ɲagami, sisan, u filɛ nin ye yan 7 ani u jatigila ye Zasɔn ka so ye !
Nin mɔgɔ ninnu bɛɛ bɛ masakɛ Sezari kan sɔsɔ, bawo u bolo masakɛ wɛrɛ bɛ yen ko Yezu.»
8 Kuma ninnu ye jamakulu ani kiritigɛlaw hakili ɲagami. 9 O la, u ma Zasɔn ni tɔw bila fo olu kɛlen kɔ ka wari sara.
10 O yɔrɔnin kelen na, balimaw ye Pɔli ni Silasi lataa su fɛ Bɛrɛ dugu kɔnɔ.
U selen yen, u taara Zifuw ka alabatoso kɔnɔ.
11 Olu tun ye mɔgɔsɛbɛw ye ka tɛmɛn Tesalɔniki Zifuw ta kan; u ye Kuma kunbɛn ni ŋaniya ɲumanba ye, u tun bɛ to ka Sɛbɛn senu kɔnɔko lajɛ don o don walasa ka a dɔn ni o kow ye tiyɛn yɛrɛ ye.
12 Mɔgɔ caman ye dannaya kɛ Zifu cɛ la, Gɛrɛsika fana cɛ la : muso setigi dɔw ani cɛ caman.
13 Nka Tesalɔniki Zifuw ye a mɛn minkɛ ko Pɔli tun ye Ala ka Kuma welewele da Bɛrɛ dugu fana kɔnɔ, u nana yen walasa ka jamakulu kɔnɔnasu ka u lamuruti.
14 O yɔrɔnin bɛɛ, balimaw ye Pɔli lataa fo kɔgɔjida la ; Silasi ni Timote kɔni tora yen.
15 Balima minnu tun dara Pɔli kan, olu taara a bila fo Atɛni dugu kɔnɔ. Olu kɔsegintɔ ka bɔ yen, Pɔli ye ci don u da, ko : Silasi ni Timote kana mɛn ni u ma na ale yɔrɔ.
Pɔli ni Atɛnikaw
16 Ka Pɔli to u makɔnɔni la Atɛni dugu kɔnɔ, a dusukun tɔɔrɔla kojugu dugu facogo fɛ boliw la.
17 A ni Zifuw ni Ala batobagaw tun bɛ kɔrɔfɔ dɔw kɛ alabatoso kɔnɔ ; ani dugu fɛrɛw la, don o don, a ni tɛmɛnbagaw tun bɛ o ɲɔgɔn kɛ.
18 Mɔgɔ hakilitigi dɔw, Epikuri ka tɔndenw ani Zenɔn ka tɔndenw, olu fana tun bɛ kɔrɔfɔ dɔw kɛ Pɔli fɛ.
Olu dɔ tun bɛ ka a fɔ, ko : « Kɔrɔ jumɛn bɛ se ka kɛ nin kɔnɔkanfɔla ka kumaw la ?»
Dɔwɛrɛ tun bɛ a fɔ, ko : « A bɛ i na a fɔ ko a bɛ kuma ala wɛrɛw de kan » - katugu a tun bɛ Yezu ni suw kununni de kofɔ.
19 U ye Pɔli minɛ ka taa ni a ye Atɛni Dɔnniya bulonba la ; u ko : « Kalankura kuma min bɛ i da, anw bɛ se ka o dɔn wa ?
20 Bawo, i bɛ ko minnu fɔ anw ye, an tulo ma deli ka olu ɲɔgɔn mɛn abada ; kɔrɔ min bɛ u la, anw bɛ a fɛ ka o dɔn.»
21 Atɛnikaw ani dunan minnu tun sigilen bɛ u fɛ, ci wɛrɛ tun tɛ olu la ni kokura baro bɔli wali u lamɛnni tɛ.
Pɔli ka waajuli Atɛni Dɔnniya bulonba la
22 A jɔlen u cɛ la, Pɔli ko : « Atɛnikaw, ne ye a ye ko aw ka batofɛnko ka bon haali.
23 Bawo, ne kɛto ka aw ka dugu yaala, ne ɲɛ dara aw ka batofɛnw kan, ne ye sɔnnibanbe dɔ yɛrɛ ye, a sɛbɛnnen bɛ min kan, ko : “Ala sidɔnbali tɔgɔlata”.
Ayiwa, aw bɛ min bato ka a sɔrɔ aw ma a dɔn, ne nana ka min kofɔ aw ye, o de filɛ o ye.
24 Ala min ye diyɛn da ani a kɔnɔfɛn bɛɛ, ale min ye sankolo ni dugukolo Matigi ye, a tɛ sigi batosow kɔnɔ mɔgɔbolo ye minnu jɔ.
25 A mago sirilen tɛ mɔgɔ si ka bololabaara la ; iko ni fɛnko tun bɛ a la. Ale min bɛ balo ani ninakili di bɛɛ ma ani fɛn tɔw bɛɛ kan.
26 A ye mɔgɔ kelen pe de si kɛ siyaw bɛɛ ye, walasa u ka u sigi dugukolo fan bɛɛ, a ye dan sigi san waati la, ani ka mɔgɔw sigiyɔrɔw dantigɛ. 27 A ye ko kɛ ten walasa u ka Ala yɔrɔ ɲini, ka mɔmɔli kɛ fo ka a ye, ale min yɔrɔ man jan tiyɛn na an si kelen-kelen na.
28 Bawo, ale de sabu la, anw bɛ balo, an bɛ an lamaga ; aw ka maanabɔla dɔw bɛ min fɔ, o yɛrɛ don, ko : ”Tiyɛn na, an ye a bɔnnaw ye”.
29 O tuma, ni an ye Ala bɔnna ye, an man kan ka miiri ko : Alaya bɔlen bɛ sanu fɛ, wari fɛ wali kabakuru fɛ, mɔgɔw ka fɛɛrɛ ani u hakili sera ka minnu baara.
30 Ayiwa, mɔgɔ ye waati min kɛ ale dɔnbaliya la, a ma o jate nka sisan a ye ci bila mɔgɔ bɛɛ kan, a mana kɛ mɔgɔ o mɔgɔ ye, ka bɔ diyɛn yɔrɔ o yɔrɔ, a ka a sɔn yɛlɛma. 31 Bawo, a bɛna diyɛn mumɛ bɛɛ kiritigɛ ni tilennenya ye don min a ka cɛ ɲɛnatɔmɔnen fɛ, a ye o don dɔgɔda ani a ye o ko sɛmɛntiya bɛɛ ma a kɛlen ka cɛ in lakunun ka bɔ suw cɛ la.»
32 U ye suw lakununniko kuma mɛn minkɛ u tulo la, dɔw tun bɛ ka u yɛlɛ bɔ a la, ani tɔw ko : « Anw na i lamɛn senɲɛ wɛrɛ nin ko kunna.»
33 O kɛlen Pɔli bɔra u cɛ ma ka taa.
34 O bɛɛ ni a ta, mɔgɔ damadɔ tugura a la ani olu kɛra dannatigiw ye.
Denisi tun bɛ olu la, Atɛni Dɔnniya bulonba mɔgɔ dɔ tun don ; muso dɔ fana tun bɛ a la min tɔgɔ tun ye ko Damarisi ani mɔgɔ wɛrɛw farala u kan.
18
Pɔli ni Korɛntikaw
1 O kɔ, Pɔli ye a mabɔ Atɛni la ka taa Korɛnti.
2 A ye Zifu dɔ sɔrɔ yen ko Akilasi, ka bɔ kɔgɔji finman dafɛjamana na. O natuma ma mɛn ka bɔ Itali, ale ni a muso Pirisila, katugu masakɛ Kulodi tun ye sariya dɔ ta ka Zifuw bɛɛ gɛn ka bɔ Ɔrɔmu dugu kɔnɔ.
Pɔli taara u sɛgɛrɛ.
3 Ale ni olu tun bɛ bololabaara sifaya kelen kɛ, ni o ye finibugu dilanni ye ; o kosɔn, Pɔli sigira u fɛ, ani a tun bɛ a ka baara kɛ yen.
4 Lafiyɛndon o don, Pɔli tun bɛ kuma ta alabatoso kɔnɔ ani ka a seko bɛɛ kɛ walasa a ka kalankumaw ka Zifuw ni Gɛrɛsikaw bɛɛ kun minɛ.
5 Kabini Silasi ni Timote nana ka bɔ Maseduwani, Pɔli ka baara kɛra Ala ka Kuma fɔli ye, ka a jira Zifuw la ko Yezu ye Krista ye.
6 U banni ni u ka Ala tɛnɛmakow kosɔn, a ye a ka finiw yuguyugu ani ka a fɔ, ko : « Aw joli ka bin aw yɛrɛw kun na !
Ne kɔni, jalaki tɛ ne na. Ka a ta bi la, ne na taa siyaw fan fɛ.»
7 Pɔli bɔlen kɔ yen, a taara mɔgɔ dɔ bara ko Zusitusi min tun bɛ Ala lakika bato ani min ka so tun gunnen bɛ Zifuw ka alabatoso la.
8 Kirisipusi kɔni, Zifuw ka alabatoso kuntigi, o ni a ka denbaya bɛɛ dara Matigi la.
Korɛntika minnu tun bɛ Pɔli ka kuma lamɛn, olu caman kɛra dannatigiw ye ani olu batizera.
9 Su dɔ fɛ, Pɔli ye gundolayeli dɔ kɛ ; Matigi tun bɛ ka a fɔ a ye, ko : “I kana siran, kuma, kana i makun.
10 Katugu ne ni e bɛ ɲɔgɔn fɛ, ani mɔgɔ si tɛna a tɛgɛ se i ma ka juguman kɛ i la. Jama min bɛ ne bolo dugu in kɔnɔ, o ka ca ”.
11 Pɔli ye san kelen ni kalo wɔɔrɔ kɛ Korɛnti dugu kɔnɔ ; a tun bɛ mɔgɔw kalan Ala ka Kuma na.
Pɔli lajɔli kiritigɛyɔrɔ la Zifuw fɛ
12 Ka Galiyɔn to Gɛrɛsi jamana kunna, Zifuw bɛɛ wulila ka u jɔ ɲɔgɔn fɛ Pɔli kama ani u taara ni a ye kiritigɛyɔrɔ la. 13 U ko : « Nin cɛ in bɛ a fɛ ka mɔgɔ bila Ala batosira min kan, o sira bɛ Jɛ sigikan sɔsɔ.»
14 Pɔli tun bɛna a dayɛlɛ ka kuma tuma min na, Galiyɔn ko Zifuw ma : « Ni kokɛbali wali kojuguba dɔ tun don, ne tun na aw ka kuma jate iko a ka kan ka kɛ cogo min;
15 nka, katugu sɔsɔliko don aw ka dannaya ko kan, tɔgɔ dɔw kan, ani aw yɛrɛ dama ka sariya kan, aw yɛrɛ ka o ɲɛnabɔ, ne tɛ a fɛ ka kɛ o kow kiritigɛbaga ye.»
16 O la a ye u labɔ kiritigɛyɔrɔ la.
17 O kɛlen, u bɛɛ jɛra ka alabatoso kuntigi Sɔsitɛni minɛ, ani u binna ka a bugɔ kiritigɛyɔrɔ yɛrɛ la ; Galiyɔn kɔni ma o jate foyi ye.
Pɔli kɔseginni Antiyɔsi
18 Pɔli ye waati kɛ hali sa Korɛnti ; o kɔ, a ye a sara balimaw la ani a donna jikankurun dɔ kɔnɔ ka Siri magɛn ; a ni Pirisila ni Akila tun don.
A selen Sɛnkere dugu kɔnɔ, a ye mɔgɔ bila ka a kun di, katugu a tun ye dafalen kɛ.
19 U selen Efɛzi dugu kɔnɔ, Pɔli farala ka bɔ a taamaɲɔgɔnw la.
A donna alabatoso kɔnɔ, a ni Zifuw ye kɔrɔfɔ dɔw kɛ.
20 Olu ye a ɲini ko a ka to u fɛ yen ka waatijan kɛ.
A ma sɔn o ma, 21 nka a bɔtuma u fɛ, a ko u ma: «Ni Ala sɔnna, ne bɛna n kɔsegin ka na aw bara tugunni.»
A yɛlɛnna ji kan Efɛzi, 22 ka jigin Sezare dankan na; a yɛlɛnna ka taa Zerusalɛmu ka Jamasenu fo, o kɔ a jiginna ka taa Antiyɔsi.
23 Waati damadɔ kɛlen a fɛ yen, Pɔli taara tugun. A ye Galasikaw ka jamana yaala, o kɔ Firizikaw fana ka jamana, ka kalandenw bɛɛ dusu lamin.
Apolɔsi ka cidenya
24 O la, Zifu dɔ, min tɔgɔ ye ko Apolɔsi, ka bɔ Alɛsandiri, o nalen tun don Efɛzi.
Mɔgɔ tun don, min tun bɛ se kuma na kosɛbɛ, ani Kitabu Senu dɔnbaga.
25 A tun kalanna Matigi ka Sira la ; a dusu sɛwalenba, a tun bɛ Yezu ka kow lakali, ani a tun bɛ mɔgɔw kalan tigitigi Yezu kun kan. Ka a sɔrɔ a tun tɛ batɛmu wɛrɛ dɔn, ni Zan ka batɛmu tɛ.
26 O cogo la, a ye kuma ta ni jagɛlɛya ye Zifuw ka Alabatoso kɔnɔ.
Nka, Pirisila ni Akila ye a lamɛn minkɛ, olu ye a magɛrɛ u yɛrɛ la, ka Ala ka Sira ɲɛfɔ a ye ka jɛya.
27 Akayi jamana taali nege tun bɛ a la, balimaw ye a lakisɛya o la, u ye sɛbɛn ci kalandenw ma ko olu ka a ladon ni koɲuman ye.
A sera yen tuma min, a ye dannatigiw mago caman ɲɛ, Ala ka ɲumanya fɛ ; 28 bawo, a tun bɛ Zifuw ka kuma kɔkari ni barika ye kɛnɛ kan, ka a jira Kitabu Senu fɛ ko Yezu ye Krista de ye.
19
Pɔli ni Efɛzikaw
1 Ka Apolɔsi to Korɛnti, Pɔli kɛlen kɔ ka jamana kulumayɔrɔ cɛtigɛ, a nana Efɛzi.
A ye kalanden damadɔ sɔrɔ yen 2 ani a ko olu ma : « Aw kɛra dannatigiw ye tuma min, aw ye Hakili Senu sɔrɔ wa ?»
U ye a jaabi, ko : « Anw ma a mɛn yɛrɛ ko Hakili Senu dɔ bɛ yen.»
3 Pɔli ko : « Aw ye batɛmu jumɛn sɔrɔ ?»
U ye jaabili kɛ, ko : « Zan ka batɛmu.»
4 O la Pɔli ko : « Zan ye sɔn yɛlɛma batɛmu de di, a tun bɛ a fɔ jama ye ko min bɛ na ale kɔ u ka da o la, a kan tun bɛ Yezu de ma.»
5 O kumaw fɔlen, u ye Batɛmu sɔrɔ Matigi Yezu Tɔgɔ la;
6 Pɔli kɛlen kɔ ka a bolow da u kan, Hakili Senu jiginna u kan, u ye a daminɛ ka kanw wɛrɛ fɔ ani ka kiraya kɛ.
7 U bɛɛ lajɛlen tun ye mɔgɔ tan ni fila ye.
8 Pɔli tun bɛ taa alabatoso kɔnɔ, ani kalo saba kɔnɔ, a tun bɛ kuma yen ni jagɛlɛya ye Ala ka Masaya ko la ani ka a jija a ka kalan ka mɔgɔw kun minɛ.
9 O bɛɛ ni a ta kogɛlɛntigiw dɔw ma sɔn ani u tun bɛ Sira jaasi jama ɲɛ na.
O la a farala ka bɔ u la, a ye kalandenw ta a dan na, ka to ka u kalan don o don Tiranɔsi ka kalanso kɔnɔ.
10 A kɛra o cogo la san fila kɔnɔ, fo Azikaw, Zifuw ani Gɛrɛsikaw bɛɛ ye Matigi ka Kuma mɛn.
Pɔli ni Zifuw ka jinɛgɛnnaw
11 Ala tun bɛ kabakow kɛ Pɔli bolow fɛ, 12 fo finiw ni jalaw minnu tun magara a farikolo la, u tun bɛ olu ta ka u biri banabagatɔw la : o la olu tun bɛ kɛnɛya ani jinɛjuguw tun bɛ bɔ u la.
13 Zifuw ka jinɛgɛnnaw dɔw tun bɛ yaala ka jinɛjugu gɛn. Olu fana tun bɛ a lajɛ ka Matigi Yezu Tɔgɔ fɔ mɔgɔw kunna jinɛjuguw bɛ minnu na.
U tun bɛ a fɔ, ko : « Ne bɛ aw waajibiya Yezu Tɔgɔ la Pɔli bɛ ka min welewele da.»
14 Shewa min tun ye Zifu ka sɔnnikɛla kuntigi ye, o denkɛ wolonwula de tun bɛ o ɲɔgɔn kɛ.
15 Jinɛjugu ko u ye : « Ne bɛ Yezu sidɔn, ne bɛ Pɔli dɔn, nka aw, aw ye jɔnni ye ?»
16 Jinɛjugutigi girinna ka a fili u kan, ka u don ɲɔgɔn na kosɛbɛ, fo u farilankolon ani u joginnen bolila ka bɔ so in kɔnɔ.
17 Efɛzikaw, Zifuw ani Gɛrɛsikaw bɛɛ ye ko nin dɔn.
O la jasiran ye u bɛɛ minɛ, ani bonya dara Matigi Yezu Tɔgɔ kan.
18 Minnu tun ye dannaya kɛ, olu caman tun bɛ na ka jɔ u sɔn na, ani ka u kɛtaw da kɛnɛ kan.
19 Minnu tun ye domaya kɛbagaw ye, caman sɔrɔla olu la minnu tun bɛna ni u ka sɛbɛnw ye ka olu jeni bɛɛ ɲɛ na.
Olu sɔngɔ jate minɛna : o tun bɛ warijɛkisɛ ba bi duuru bɔ.
20 O cogo la, Matigi barika fɛ Kuma tun bɛ ka jiidi ani ka fanga sɔrɔ.
Cidenya baaraw kuncɛli
Pɔli ka ko bolodalenw
21 Nin kow tɛmɛnnen kɔ, Pɔli ye a ŋaniya Hakili senu fɛ ka tɛmɛn Maseduwani ani Akayi fɛ ka taa Zerusalɛmu.
A ko : « O kɔ, ne ka kan ka Ɔrɔmu fana ye.»
22 A ye a dɛmɛbaga fila, Timote ani Erasiti ci ka taa Maseduwani; ale yɛrɛ tora Azi ka waati kɛ yen.
Sanufagalaw ka murutili Efɛzi
23 O waati fan fɛ, hakili ɲagamiba kɛra Sira ko la.
24 Sanufagala dɔ, ko Demetiriyusi, min tun bɛ Aritemisi batosow dilan ni warijɛ ye, o tun bɛ baara caman lase bololabaarakɛlaw ma.
25 A ye olu lajɛ, ka fara u ka baara ɲɔgɔn kɛbaga kan, ka a fɔ u ye, ko : « N teriw, aw bɛ a dɔn ko nin baara de bɛ nafa lase anw ma.
26 Aw ɲɛ bɛ a la ani aw tulo bɛ a fɔkan na ko Pɔli nin ye jamakuluba kun yɛlɛma ka tugu a kɔ a ka kuma fɛ ko : Bolo ka fɛn dilannenw tɛ ala ye. O dun ma kɛ Efɛzi dugu dɔrɔn kɔnɔ, nka Azi fan bɛɛ.
27 Nin ko tɛna dan an ka sɔrɔda nagasili dama ma, nka ka fara o kan, an ka batofɛnba Aritemisi ka batoso yɛrɛ tɛna jate fɛn ye tugun. A laban na, Azi ni diyɛn bɛɛ bɛ min bato, tanga na bɔ o kan.»
28 Nin kumaw kosɔn, u diminenba binna ka kulo, ko : « Efɛzikaw ka Aritemisi ye batofɛnba ye!»
29 Ɲagami donna dugu fan bɛɛ la.
U girinna ka u kun da ɲɛnajɛyɔrɔ kan, ka Pɔli taamaɲɔgɔn fila, Gayusi ni Arisitariki minɛ minnu tun bɛ bɔ Maseduwani.
30 Pɔli tun bɛ a fɛ ka taa jama na, nka kalandenw ye a bali o la.
31 Azi mɔgɔba dɔw fana, minnu tun ye a teriw ye, olu ye a deli kosɛbɛ ko a kana farati ɲɛnajɛyɔrɔ taali la.
32 Kulokan sifaya bɛɛ tun bɛ yen.
Ɲagamiba tun bɛ jama cɛ la, ani u dɔw tun tɛ lajɛ kun yɛrɛ dɔn.
33 Jamakulu mɔgɔ dɔw ye wele bila Alɛsandiri ma, Zifuw tun ye ale min bila u ɲɛ.
Alɛsandiri ye a bolo wuli ko a bɛ a fɛ ka ɲɛfɔli kɛ jama ye.
34 A dɔnnen ko Zifu don, u bɛɛ kulola kan kelen na waati fila ɲɔgɔn kɔnɔ, ko : « Efɛzikaw ka Aritemisi ye batofɛnba ye !»
35 Fanga ka sɛbɛnnikɛla ye jamakulu dusu mada ani ka a fɔ, ko : « Efɛzikaw, mɔgɔ jumɛn bɛ diyɛn na min tɛ a dɔn ko Efɛzi ye batofɛnba Aritemisi sigidugu ye, ani ko a ja min bɔra san fɛ, o maradugu don ?
36 Ka a sɔrɔ sɔsɔli tɛ o yɔrɔ kan, aw ka kan ka aw hakili majɔ ani aw kana hakilintanya si kɛ.
37 Aw nana ni mɔgɔ ninnu ye : Olu ma juguman kɛ ani u ma tɛnɛmako kɛ an ka batofɛnba la.
38 Ni ko bɛ aw dɔ la kelen ni Demetiriyusi ni a jɛɲɔgɔn bololabaarakɛla cɛ, kiriw bɛ kɛ ani jamanatigiw bɛ yan : u ka ɲɔgɔn wele kritigɛyɔrɔ la.
39 Ni aw sago bɛ ka ko wɛrɛ ɲɛɲini, jamalajɛ na kɛ o kan.
40 Ka fara o kan, min kɛra bi, murutili jalaki bɛ se ka bin an kan o kosɔn, katugu kun si tɛ an ka bi wɔyɔ la.»
41 Kuma ninnu fɔlen, a ye jama labila.
20
Pɔli bɛ bɔ Efɛzi
1 Mankanba dabilalen, Pɔli ye kalandenw wele a yɔrɔ, ani u dusulaminni kumaw fɔlen a fɛ, a ye foli di u ma ani a bɔra u kɔrɔ ka taa Maseduwani.
2 A ye o kafo yaala ani ka a balimaw dusu lamin ni kuma caman ye, ani a nana se Gɛrɛsi jamana na. 3 A ye kalo saba kɛ yen.
Ka a to Siri taa labɛn na, Zifuw ye janfa siri a kama ani a ye a latigɛ ka a kɔsegin Maseduwani.
4 A taamaɲɔgɔn tun ye: Pirusi denkɛ Sopatorosi, ka bɔ Bere; Arisitariki ni Sekundusi ka bɔ Tesalɔniki; Gayusi ka bɔ Dɛribe ani Timote; ani Tisiki ni Torofimu ka bɔ Azi.
5 Olu bilara an ɲɛ ka taa an makɔnɔ Torowazi dugu kɔnɔ.
6 Anw kɔni, an bɔlen Filipe dugu kɔnɔ, buuru kumuntan donw tɛmɛnnen kɔ, an donna jikankurun kɔnɔ ka bɔ Filipe, ani tile duuru o kɔ an nana kun u la Torowazi. An ye tile wolonwula kɛ yen.
Su kununni Pɔli fɛ Torowazi
7 Dɔgɔkun tile fɔlɔ, an lajɛlen tun bɛ tuma min na ka buuru kari-kari, Pɔli, min tun ka kan ka taa o dugujɛ, o tun bɛ kuma na u fɛ ani a tora kuma na fo ka taa dugutila se.
8 An lajɛlen tun bɛ sankanso min kɔnɔ, fitinɛ caman tun bɛ yen.
9 Ayiwa, kamalennin dɔ, min tun tɔgɔ ye ko Etiki, o sigilen tun bɛ fɔlɔwo la: sunɔgɔba ye a minɛ ka Pɔli to kuma na hali sa, ani sunɔgɔ selen a la, a bɔra sankanso sabanan na ka bin dugu ma.
U ye a salen de ta.
10 Nka, Pɔli jiginna, ka girin ka poron kamalennin kan, ka o ta a kɔnkɔn na ani ka a fɔ ko: «Aw hakili kana ɲagamin! A bɛ ni la.»
11 O kɔ, Pɔli yɛlɛnna san fɛ; a ye buuru kari-kari ani a ye dumuni kɛ, a mɛnna kuma na fo dugujɛda; o kɔ a taara.
12 U taara ni kamalennin kɔni ɲɛnama ye, ani o kɛra dususuma ye, dan ma sɔrɔ min na.
Pɔli taali Mile
13 Anw donna kurun kɔnɔ ka bila ɲɛ, ka an kun sin Asɔsi ma. An tun ka kan ka Pɔli ta yen: iko a yɛrɛ tun ye a fɔ cogo min.
A tun ye a latigɛ ko a bɛ taa a sen na.
14 A kunna an na tuma min na Asɔsi, a donna an fɛ kurun kɔnɔ ani an nana se Mitilɛni.
15 Kurun bɔra yen ni an ye, ani o dugujɛ an tɛmɛnna Siyo masurunna la.
O dugujɛ filanan, an tɛmɛnna Samɔsi gun fan fɛ, ani don min dara o kan, an nana se Mile dugu kɔnɔ.
16 Bawo Pɔli tun ye a latigɛ ko a tɛ jɔ walasa a kana labalan Azi jamana na.
Katugu a tun bɛ ka a teliya, walasa ni a tun bɛ se ka kɛ, Pantikɔti don ka a sɔrɔ Zerusalɛmu.
Pɔli ni Efɛzi mɔgɔkɔrɔw
17 O waati la, ka a to Mile, Pɔli ye mɔgɔ dɔw ci Efɛzi dugu kɔnɔ ko yen Jamasenu mɔgɔkɔrɔw ka na ale yɔrɔ.
18 Olu selen a da fɛ, a ye a lase u ma, ko: «Kabini ne sera don min yan Azi, ne ye waati minnu kɛ aw fɛ, o waati kɔnɔ ne ye sira min taama aw fɛ, aw yɛrɛ bɛ o dɔn. 19 Ne ye baara kɛ Matigi ye yɛrɛmajigin na, ɲɛji ni nimatɔɔrɔw cɛ la, Zifuw ka janfasiri tun bɛ minnu lase ne ma.
20 Aw bɛ a dɔn ko ne ma aw magoɲɛko si kɛ bolokɔfɛtɔko ye; nka ne ye waajuli kɛ, ne ye aw kalan kɛnɛ kan ani aw ka sow kɔnɔ. 21 Ne ye a fɔ ka a jɛya Zifuw ni Gɛrɛsikaw ye, ko u ka u sɔn yɛlɛma Ala ye, ani ko u ka da Matigi Yezu la.
22 Sisan, ne karabalen filɛ Hakili Senu fɛ, ko ne ka taa Zerusalɛmu, ka a sɔrɔ ne tɛ a dɔn min bɛna ne sɔrɔ yen. 23 Ne kɔni, ne bɛ min dɔn, o ye ko kaso ni nimatɔɔrɔw de ye ne ɲɛsigi ye.
24 Ne tɛ ne yɛrɛ ni jate fɛnba ye, nka ne haminako ye min ye, o ye ne ka se ne ka boli dan na ani Matigi Yezu ye ne bila baara min na, ne ka se ka o laban, ni o ye Ala ka ɲumanya nɛɛma Kibaroduman seereyali ye.
25 Ne tɛmɛnna aw bɛɛ lajɛlen minnu ka sow kɔnɔ ka Ala ka Masaya welewele da, ne bɛ a dɔn sisan ko aw si tɛna ne ɲɛda ye tugun.
26 Ne dun bɛ a seeraya bi aw ɲɛ na, ko mɔgɔ si tɛ se ka ne jalaki ko ne ye aw lase tiyɛnni ma.
27 Katugu ne ma foyi kɛbali to walasa ka Ala ka kow bolodalenw bɛɛ welewele da aw ye.
28 Aw ka aw janto aw yɛrɛ la, ani bagankulu mumɛ bɛɛ la, Hakili Senu ye aw kɛ min kɔlɔsibagaw ye; aw ka kɛ Ala ka Jamasenu ɲɛminɛbagaw ye, Jamasenu min sɔrɔla a yɛrɛ joli fɛ.
29 Ne kɔni bɛ a dɔn ko ne taalen kɔ, naasiwuluba dɔw na don aw cɛ la, u tɛna bagankulu to. 30 Hali aw yɛrɛw cɛ la, mɔgɔ dɔw na wuli ka tiyɛnnikumaw fɔ ani ka kalandenw kunnatiyɛn u nɔ fɛ.
31 Aw dun ka aw kɔlɔsi, ani ne ma sɛgɛn ka lasɔminikuma minnu fɔ aw kelen-kelen ye, san saba kɔnɔ, su fara tile kan, fo ka kasi, olu kana bɔ aw kɔnɔ.
32 Ayiwa sisan sa, ne bɛ aw kalifa Ala ani a ka Kuma barika ma, se bɛ min ye ka so jɔ ani ka aw ciyɛn di aw ma mɔgɔ senu bɛɛ cɛ la.
33 Warijɛ wo, sanu wo, ne ma ɲɛbɔ olu si fɛ mɔgɔ si bolo. 34 Aw yɛrɛ bɛ a dɔn ko aw ɲɛ bɛ ne bolo minnu na, ko olu de ye baara kɛ ka ne yɛrɛ ani ne jɛɲɔgɔnw mago bɛɛ ɲɛ.
35 Ko bɛɛ la, ne ye a jira aw la, ko i sɛgɛntɔ o cogo de la, i ka kan ka kɔlibagatɔw dɛmɛ ani ka i hakili jigin Matigi Yezu ka Kumaw la min yɛrɛ ye a fɔ, ko : Dili nisɔndiya ka bon ka tɛmɛn minɛni kan.»
36 Kuma ninnu fɔlen kɔ, Pɔli ye i ɲɔngirin u bɛɛ lajɛlen fɛ ani a ye Ala deli.
37 O la u bɛɛ kasira ka woronto, ani u ye u poron Pɔli kan. 38 U ka ɲɛnasisi kunba tun ye kuma de ye, a tun ye min fɔ, ko u tun tɛna ale ɲɛda ye tugun.
O kɔ, u taara a bila sira fo kurunda la.
21
Pɔli kɔseginni Zerusalɛmu
1 An ni olu bɔlen kɔ ɲɔgɔn bolo, an ka kurun bilalen kɔ kɔgɔjiba kan, an ye an kun sin Kɔsi gun ma ; o dugujɛ an ye an kun sin Ɔrɔdi gun ma ; ka bɔ yen, an ye an kun sin Patara dugu ma.
2 An ye kurun dɔ sɔrɔ yen min tun taatɔ don Fenisi, an donna o kɔnɔ ka kɔgɔjiba minɛ.
3 An ye an to fanan fɛ ka Sipiri ye minkɛ, an ye o to an numabolo fɛ ka an kun sin Siri jamana ma, ani an bɔra kurun kɔnɔ Tiri, katugu kurun kɔnɔdoni bɛɛ tun ka kan ka labɔ o dugu de kɔnɔ.
4 Kalandenw yɔrɔ dɔnnen an fɛ, an ye tile wolonwula kɛ yen.
Hakili Senu se fɛ, olu tun bɛ ka a fɔ Pɔli ye ko a kana yɛlɛn ka taa Zerusalɛmu;
5 nka an taatuma selen, an ye sira minɛ;
u bɛɛ bɔra ka taa an bila sira fo dugu kɔ kan, u ni u musow ani u denw.
An kɛlen kɔ ka an ɲɔngiri dankan na ani ka Ala deli,
6 an ye foli di ɲɔgɔn ma. O kɔ, anw donna kurun kɔnɔ;
olu kɔni seginna u ka so.
7 An kɔni, an ka batigɛ setɔ a dan na, an bɔlen Tiri, an nana se Tolemayisi dugu kɔnɔ, an ye foli kɛ balimaw ye ani an ye tile kelen kɛ olu bara.
8 O dugujɛ an bɔra ka taa se Sezare dugu kɔnɔ, ani an donna Kibaroduman welewelebaga Filipu ka so, o min tun ye wolonwula dɔ la kelen ye, an tora o ka so.
9 Denmuso naani tun bɛ o fɛ minnu tun ma cɛ dɔn, ani u tun bɛ kiraya kɛ.
10 An ye tile damadɔ min kɛ yen, kira dɔ jiginna ka bɔ Zide jamana na min tɔgɔ ye ko Agabusi.
11 O nana an yɔrɔ ani a ye Pɔli ka cɛsirilan ta minkɛ, a ye a yɛrɛ senw ni a bolow siri ni o ye, ani a ko: «Hakili Senu bɛ min fɔ, o de filɛ nin ye: cɛ min ta ye nin cɛsirilan ye, Zifuw bɛna o siri nin cogo de la Zerusalɛmu dugu kɔnɔ, ani u na a don siya bolo.»
12 An ye o mɛn minkɛ, anw ni o yɔrɔ mɔgɔw bɛɛ jɛra ka Pɔli deli ko a kana yɛlɛn ka taa Zerusalɛmu.
13 O la, Pɔli ye jaabili kɛ, ko: «Mun na aw bɛ kasi tan ka ne dusu tiyɛn?
Bawo ne kɔni, ne labɛnnen tɛ sirili dɔrɔn kama, nka saya yɛrɛ de kama Zerusalɛmu dugu kɔnɔ, Matigi Yezu Tɔgɔ kosɔn.»
14 Nka, a ye a ban minkɛ mɔgɔ bɛɛ ka kuma ma, an ye an doni jigin ka a fɔ, ko: «Matigi sago ka kɛ!»
15 O tile damadɔw tɛmɛnnen , an tilara minkɛ an ka labɛnw la, an yɛlɛnna ka taa Zerusalɛmu.
16 Sezare kalanden dɔw fana nana an fɛ, ani u taara an jatigila don Sipirika dɔ bara ko Minasɔn, min tun ye kalanden ye kabini tumajan.
17 An selen Zerusalɛmu, balimaw ye an kunbɛn ni nisɔndiya ye.
18 O dugujɛ, Pɔli taara an fɛ Zaki ka so, mɔgɔkɔrɔw bɛɛ tun bɛ yen.
19 Pɔli ye olu fo, Ala tun ye ko o ko kɛ siyaw ye, ale Pɔli ka magannaya sira fɛ, Pɔli ye o bɛɛ lakali u ye kelen-kelen.
20 A lamɛnbagaw ye Ala tanu ani ka a fɔ a ye, ko: «An balimakɛ, i ɲɛ bɛ a la sa ko mɔgɔ minnu ye dannaya kɛ Zifuw cɛ la, olu bɛ mɔgɔ ba tan caman bɔ, ani u bɛɛ ye Ala ka Jɛ sigikan batobaga jɔnjɔnw de ye.
21 A dun fɔra u ye e ko la ko Zifuw minnu sigilen bɛ siyaw cɛ la, ko i bɛ a fɔ olu bɛɛ ye ko u ka u kɔdon Moyizi la, ni i bɛ a fɔ u ye ko u kana u denw sigi nɛgɛ kɔrɔ ani ko u kana laadaw sira taama.
22 Mun ka kan ka kɛ sa ?
Siga si tɛ a la, olu bɛna a mɛn ko i nana.
23 An dun bɛna min fɔ i ye, i ka o kɛ.
Cɛ naani bɛ an fɛ yan, minnu kɛlen bɛ ka u dafalen.
24 Olu fara i kan, i ni olu ka aw saniya ɲɔgɔn fɛ ani i ka u kundi sara bɔ.
Ni o kɛra bɛɛ na a dɔn ko u ye min mɛn mɔgɔw fɛ e ka ko la, ko o si tɛ tiyɛn ye, nka ko e fana kɔni bɛ Jɛ sigikan sira de taama.
25 Siya minnu ye dannaya kɛ, fɛn min ye olu ta fan ye, an bɛnna min kan an ye o lase olu ma ko u ka u yɛrɛ tanga bolisɔnsogo, joli, jufasogo ani kakalayaw ma.»
26 O dugujɛ, Pɔli taara ni cɛ ninnu ye, a kɛlen kɔ ka a yɛrɛ saniya olu fɛ, a taara Alabatosoba la, walasa ka donw suda don min na a bɛna u bɛɛ kelen-kelen saniyali sɔnnifɛn bɔ ni saniyali banna.
Pɔli minɛni Zerusalɛmu
27 Tile wolonwula tun bɛ ɲini ka dafa tuma min, Azi Zifuw kɛlen ka Pɔli ye Alabatosoba kɔnɔ, u ye jamakulu mumɛ lamuruti ani ka Pɔli minɛ, 28 ka kulo, ko: «Isirayɛlidenw, aw ka dɛmɛ don an na!
Cɛ min bɛ ka an ka siya ni Jɛ sigikan ani nin yɔrɔba kɛlɛ ni a ka kalankumaw ye mɔgɔw bɛɛ ye ani yɔrɔ bɛɛ la, o cɛ filɛ nin ye!
A ye Gɛrɛsika yɛrɛ dɔw ladon Alabatosoba kɔnɔ ani ka o Yɔrɔ senu tɛnɛ tiyɛn.»
29 Tiyɛn don ko u tun ye Efɛzika Torofimi ni Pɔli ye ɲɔgɔn fɛ ka ban dugu kɔnɔ, ani u ye a miiri ko Pɔli tun ye o ladon Alabatosoba kɔnɔ.
30 A kɛra wɔyɔ ye dugu mumɛ kɔnɔ ani jama bɔra fan bɛɛ fɛ ka na, u ye Pɔli minɛ ka a sama ka a labɔ Alabatosoba kɔnɔ ani ka so daw tugu.
31 U tun bɛ a fɛ ka Pɔli faga tuma min na, a nana fɔ Ɔrɔmukaw ka kɛlɛbolo kuntigi ye ko Zerusalɛmu mumɛ tun ɲagamina.
32 O yɔrɔnin bɛɛ, o ye kɛlɛden dɔw ani kɛlɛcɛkɛmɛkuntigi dɔw ta a fɛ ka boli ka taa u yɔrɔ.
Kuntigi ni kɛlɛdenw kun bɔlen, u ye Pɔli bugɔli dabila.
33 O la kuntigi ye a madon Pɔli la ka a minɛ ani ka a fɔ ko a ka siri ni nɛgɛjɔlɔkɔ fila ye; o kɔ, a ye ɲininkali kɛ ko jɔnni don ani ko a ye mun kɛ?
34 Kulokan sifaya bɛɛ tun bɛ bɔ jamakulu cɛ la.
A ma se minkɛ ka faranfasi jɔnjɔn sɔrɔ u ka kuma na mankanba kosɔn, kuntigi ye a fɔ ko Pɔli ka taa ladon tata kɔnɔ.
35 Pɔli selen yɛlɛnyɛlɛnyɔrɔ la, a tali kɛra waajibi ye kɛlɛdenw bolo, jamakulu farinya kosɔn.
36 Katugu jama tun tugulen bɛ u kɔ ka kulo, ko: «A ka faga!»
37 A ladontɔ tata kɔnɔ, Pɔli ko kɛlɛbolokuntigi ye: «Yala ne bɛ se ka kuma kelen fɔ wa?»
Kuntigi ko: «I bɛ Gɛrɛsikaw ka kan dɔn wa?
38 Misiraka min ye murutigi ba naani lamuruti kɔsa in na ka taa ni u ye kungolankolon na, e tɛ o ye wa?»
39 Pɔli ko : «Ne kɔni, ne ye Tarisi Zifu ye, ka bɔ Silisi, ne ye dugu min woloden ye, o tɛ dugu dogolen ye.
Ne bɛ i deli, a to ne ka kuma jama ye.»
40 Kɛlɛbolo kuntigi sɔnna minkɛ, o jɔlen yɛlɛnyɛlɛnyɔrɔ la, Pɔli ye a bolo fili jama ye.
Jama masumana tewu!
ani Pɔli kumana u ye Ebere ka kan na.
22
Pɔli ka yɛrɛlafasakumaw Zifuw ye
1 «Ne faw ani ne balimakɛw, kuma min bɛ ne da ka ne yɛrɛ lafasa, aw ka aw tulo majɔ o fɛ.»
2 U ye a kumatɔ ye minkɛ Ebere ka kan na, u bɛɛ ye u masuma ka tɛmɛn fɔlɔ kan.
Pɔli ko: 3 «Ne ye Zifu de ye min wolola Tarisi, Silisi jamana na, nka ne lamɔna yan dugu de kɔnɔ; ne kalanna Gamaliyɛli sen kɔrɔ Jɛ sigikan siraw bɛɛ la an bɛnbaw ye minnu mara.
Ne tun bɛ Ala nɔkankɛlɛ kɛ ni keleyaba ye iko aw yɛrɛ bɛɛ lajɛlen bɛ o kɛ cogo min na bi.
4 Ne ye sira in taamabagaw nimatɔɔrɔ; ne tun bɛ u minɛ ka u don kaso la, cɛ fara muso kan. 5 Sɔnnikɛlaw kuntigiba ani mɔgɔkɔrɔw bɛɛ bɛ se ka o seereya.
Ne ye sɛbɛn dɔw sɔrɔ olu yɛrɛ de fɛ, ka lase an balimaw ma Damasi, ne tun bɛ taa yen walasa ka sira in taamabagaw minɛ, ka u don jɔlɔkɔ la ka na ni u ye Zerusalɛmu u ɲanginni kama.
6 Ne tun bɛ sira kan tuma min ani ne surunyatɔ Damasi la, tilesekuncɛ fɛ, yɔrɔnin kelen yeelenba dɔ bɔra san fɛ ka na ne lamini.
7 Ne binna dugu ma, ani ne ye kumakan dɔ mɛn min ko ne ma : Sawuli, Sawuli, mun na i bɛ ne nimatɔɔrɔ ?
8 Ne ye o jaabi, ko : Matigi, e ye jɔnni ye ?
A ko : Ne ye Yezu de ye ka bɔ Nazarɛti, i bɛ ka min nimatɔɔrɔ.
9 Ne taamaɲɔgɔnw ɲɛ tun bɛ yeelen na, nka min tun bɛ kuma na ne ye, u tulo tun tɛ o kumakan na, 10 ani ne ko : Matigi, ne ka kan ka mun kɛ ?
Matigi ye ne jaabi, ko : Wuli !
Taa fo Damasi dugu kɔnɔ, ani fɛn o fɛn kɛli bilalen bɛ i kan, o na faranfasiya i ye yen.
11 Ne ɲɛ tun tɛ foyi la tugun, yeelen nin bonya kosɔn ; ne taamaɲɔgɔnw ye ne bolo minɛ ani ne sera Damasi dugu kɔnɔ o cogo de la.
12 Ayiwa, cɛ dɔ ko Ananiyasi, min tun ye alalandiba ye ani Jɛ sigikan batobaga ye, yen Zifu bɛɛ tun bɛ min tɔgɔ duman fɔ, 13 o nana ne yɔrɔ, ani a selen ne da fɛ, a ko ne ma : Ne balimakɛ Sawuli, yeli kɛ kokura !»
O waati yɛrɛ la, ne kɔni seginna ɲɛtigiya la, ani ne ɲɛ ye Ananiyasi ye.
14 A ko o la : An bɛnbaw ka Ala tun ye a latigɛ i ka a sago dɔn, ani min Tilennen don, i ka o ye i ɲɛ na, ani kuma min bɛ bɔ o da, i ka o mɛn i tulo la.
15 Bawo, i na kɛ Tilennen bolo seere ye mɔgɔw bɛɛ ɲɛ na, i ka ko yelen ni i ka ko mɛnnen fɛ.
16 Sisan, i bɛ mun makɔnɔ ?
Wuli ka batize ani i ka saniya ka bɔ i ka hakɛw la Yezu tɔgɔ weleli fɛ.
17 O kɔ ne kɔseginnen ka na Zerusalɛmu, ka ne to aladeli la Alabatosoba kɔnɔ, ne ye gundolayeli dɔ kɛ 18 ani ne ye Matigi ye min ko ne ma : “I teliya ka bɔ Zerusalɛmu dugu kɔnɔ joona, katugu u bɛna u ban i ka seereya la ne ko la.”
19 Ne ko : “Matigi, olu kɔni bɛ a dɔn ko ne tun bɛ bɔ alabatoso dɔ la ka taa dɔ la, walasa mɔgɔ minnu bɛ da e la ka olu don kaso la ani ka busan da olu kan; 20 ani Ecɛni min ye i seereya, o faga don, ne tun bɛ kɛnɛ kan, ne tun bɛ ka jo di o fagabagaw ma ani ka olu ka finiw kɔlɔsi.»
21 Nka Matigi ko ne ma : “Taa! Katugu ne bɛna i ci fo yɔrɔjan, siyaw ma.”»
Pɔli ka Ɔrɔmu jamanadenya
22 Fo ka se nin yɔrɔ ma, a tun bɛ ka lamɛn ; nka u tun bɛ u kan kɔrɔta ka a fɔ, ko : « Nin mɔgɔ sifaya man kan ka to dugukolo kan!
A man kan ka to balo la.»
23 U tun bɛ ka kulo ka u kannadulɔkiw foori ka olu fili san fɛ ani ka buguri seri.
24 Kɛlɛbolo kuntigi ye a fɔ ko Pɔli ka ladon tata kɔnɔ ka a bugɔ ani ka a ɲininka walasa a ka dɔn kun min ye a kɛ mankanba tun bɛ ci a la nin cogo la.
25 U kɛtɔ ka a lada bugɔli kama, kɛlɛcɛkɛmɛkuntigi min tun jɔlen bɛ yen, Pɔli ko o ma : « A dagalen bɛ ka Ɔrɔmu jamanaden biri busan kɔrɔ ka a sɔrɔ kiri ma tigɛ a kan wa ?»
26 O kumaw fɔlen, kɛlɛcɛkɛmɛkuntigi taara kɛlɛbolo kuntigi lasɔmi, ko : « I bɛna mun kɛ nin ye?
Cɛ in ye Ɔrɔmu jamanaden dɔ ye.»
27 O la, kɛlɛbolokuntigi taara Pɔli yɔrɔ ni ka a fɔ, ko : « Ne ko, tiyɛn na e ye Ɔrɔmu jamanaden ye !»
Pɔli ko : « Ɔwɔ.»
28 Kɛlɛbolokuntigi ye a jaabi, ko : « Ne kɔni ye Ɔrɔmu jamanadenya san ni nafoloba de ye !»
Pɔli ko : « Ne kɔni, ne ni ne ta de wolola.»
29 O yɔrɔnin kelen na, minnu tun bɛna a sɛgɛsɛgɛ, olu ye u mabɔ a la ani kɛlɛbolokuntigi kɛlen ka a dɔn ko a ye Ɔrɔmu jamanaden dɔ de siri, a siranna.
Pɔli lajɔli Kiribulonba mɔgɔw ɲɛkɔrɔ
30 O dugujɛ, Zifuw tun bɛ ka Pɔli jalaki kun min na tigitigi, kɛlɛbolokuntigi tun bɛ a fɛ ka o dɔn, a ye jɔlɔkɔ bɔ Pɔli la ani a ye ci bila sɔnnikɛlaw kuntigi ma ani Kiribulonba mɔgɔw bɛɛ ma, ko u bɛɛ ka ɲɔgɔn lajɛ ; o kɔ, u nana ni Pɔli ye ka a lajɔ u ɲɛ kɔrɔ.
23
1 A ɲɛ jɔlen Kiribulonba mɔgɔw la, Pɔli ko : « Ne balimakɛw, ne balola Ala bonya sigili la fo ka se bi ma, tamakiya si tɛ ne na o kan.»
2 Nka, sɔnnikɛlaw kuntigi Ananiyasi ye a fɔ ko Pɔli dafɛmɔgɔw ka a ci a da la.
3 O la, Pɔli ko o ma : « Ala bɛna e fana bugɔ ! Kogokolon jɛyalen !
E kɔni, i sigilen bɛ yan kiri kunna ka ne kiri tigɛ Ala ka Jɛ sigikan de kan, ani i bɛ o Jɛ sigikan kelen jaasi ka a fɔ, ko ne ka bugɔ !»
4 Minnu tun bɛ yen, olu ko : « I filɛ ka Ala ka sɔnnikɛlaw kuntigi de neni !»
5 Pɔli ye a kan to, ko : « Ne balimakɛw, ne tun ma a dɔn ko sɔnnikɛlaw kuntigi don, bawo a sɛbɛnnen bɛ ko : “I kana kuma jugu fɔ i ka jama kuntigi dɔ kan.”»
6 Pɔli ye a dɔn minkɛ ko Fariziyɛn ani Sadɔkisi dɔw tun bɛ yen, o tuma a pɛrɛnna Kiribulonba mɔgɔw cɛ la, ko : « Ne balimakɛw, ne kɔni, ne ye Fariziyɛn ye, Fariziyɛn den yɛrɛwolo.
Jigi min bɛ anw la suw lakununni kan, o jigi de kosɔn kiri binnen bɛ ne kan.»
7 A ye nin kuma fɔ dɔrɔn, sɔsɔli kɛlɛ wulila Fariziyɛnw ni Sadɔkisiw cɛ, ani jɛkulu tilara fila ye.
8 Bawo, Sadɔkisiw ka fɔ la, suw kununni, mɛlɛkɛ ani hakili wɛrɛ si tɛ yen, ka a sɔrɔ Fariziyɛnw bɛ da o bɛɛ la.
9 Nin kɛra mankanba ye, sɛbɛnnikɛla minnu ni Fariziyɛnw tun bɛ sira kelen kan, olu dɔw ye u da don a la ka a fɔ ni dusu ye, ko : « An ɲɛ tɛ jalakiyɔrɔ si la cɛ in bolo.
Ni ye a sɔrɔ hakili wali mɛlɛkɛ dɔ kumalen bɛ a fɛ dun ?»
10 Kɛlɛ juguyara kosɛbɛ fo kɛlɛbolokuntigi siranna ko u kana na Pɔli fara-fara.
A ye kɛlɛdenw wele ko u ka na Pɔli sama ka a bɔ jama ɲagaminen bolo ani ka taa ni a ye tata kɔnɔ.
11 Su min dara o kan, Matigi nana Pɔli yɔrɔ ani a ko a ma : « I jija, i ye seereya min kɛ ne ko la Zerusalɛmu, i ka kan ka o ɲɔgɔn fana kɛ Ɔrɔmu.»
Pɔli janfali Zifuw fɛ
12 Dugu jɛlen, Zifuw ye janfa dɔ siri ani ka u kali ni ka u yɛrɛ danga ko u tɛna dumuni kɛ, ani u tɛna ji min sani u ka Pɔli faga.
13 Janfa nin siribagaw tun ka ca ni mɔgɔ bi naani ye.
14 U taara sɔnnikɛlaw kuntigi ni mɔgɔkɔrɔw sɛgɛrɛ, ani ka a fɔ olu ye ko : « Anw ye an kali ka an yɛrɛ danga ko an tɛna foyi dun ani an tɛna foyi min sani an ka Pɔli faga.
15 Aw ni Kiribulonba mɔgɔw bɛɛ ka bɛn ka a ɲini kɛlɛbolokuntigi fɛ ko a ka Pɔli lana ka a lajɔ aw ɲɛ kɔrɔ iko ni aw tun ka kan ka sɛgɛsɛgɛliba de kɛ a kun kan ; anw kɔni labɛnnen don ka a faga sani a ka a madon.»
16 Nka Pɔli balimamuso denkɛ bɔra u ka janfa kala ma minkɛ, o nana tata kɔnɔ ka o ɲɛfɔ Pɔli ye.
17 Pɔli ye kɛlɛcɛkɛmɛkuntigi dɔ wele ka a fɔ o ye, ko : «Kamalen nin lase kɛlɛbolokuntigi ma, kuma dɔ bɛ a fɛ ka fɔ a ye.»
18 Kɛlɛcɛkɛmɛkuntigi ye kamalen ta ni ka a lase kɛlɛbolokuntigi ma ko : «I ka kasoladen Pɔli ye ne wele ani ka ne deli ko ne ka na ni nin kamalen ye i yɔrɔ, kuma dɔ bɛ min fɛ ka fɔ i ye.»
19 Kɛlɛbolokuntigi ye a bolo minɛ ni ka taa ni a ye kɛrɛ fɛ, ani ka a ɲininka, ko : «Mun bɛ i fɛ ka a fɔ ne ye?»
20 Kamalen ko a ye : «Zifuw bɛnna a kan ko u bɛna Pɔli ɲini i fɛ walasa ka a lajɔ Kiribulonba mɔgɔw ɲɛ kɔrɔ sini i na a fɔ ni sɛgɛsɛgɛli wɛrɛ de bɛna kɛ a kan.
21 E kana da u la ; minnu bɛ a kɔ ka a faga, olu ka ca ni mɔgɔ bi naani ye ; u ye u kali ni ka u yɛrɛ danga ko u tɛna foyi dun ani ko u tɛna foyi min sani u ka a faga.
Sisan u bɛɛ labɛnnen don, ani u bɛ e ka labilali de makɔnɔ.»
22 O la, kɛlɛbolokuntigi ye kamalen labila ka a fɔ ka a gɛlɛya a ma, ko : « I kana a lakali mɔgɔ si ye ko i ye nin kow ɲɛfɔ ne ye.»
Pɔli layɛlɛmali Sezare
23 O la a ye kɛlɛcɛkɛmɛkuntigi fila wele, ka a fɔ u ye, ko : « Aw ka labɛn Sezare taa kama ka bɛn su waati sabanan ma : Kɛlɛcɛ kɛmɛ fila, kɛlɛcɛ sotigi bi wolonwula ani kɛlɛcɛ tamatigi kɛmɛ fila.
24 Yɛlɛnkanso dɔw fana ka labɛn Pɔli ye walasa a ɲuman ka lase jamanatigi Felisi ma.»
25 Kɛlɛbolokuntigi ye cikan dɔ sɛbɛn min kɔnɔnakumaw filɛ nin ye : 26 « Ne Kulodiyusi Lisiyasi ka foli bɛ mɔgɔba jamanatigi Felisi ye !
27 Cɛ nin tun minɛna Zifuw fɛ ani u tun bɛ a fɛ ka a faga ; ne ni kɛlɛdenw balalen u la, ne ye a bɔ u bolo a dɔnnen ne fɛ ko Ɔrɔmu jamanaden don.
28 Ne ye a lajɔ u ka Kiribulonba mɔgɔw ɲɛ kɔrɔ, katugu ne tun bɛ a fɛ ka a jalakikun dɔn.
29 Ne ye a ye ko u tun bɛ ka a jalaki u yɛrɛ ka laada sira de ko la, nka a man kan ni fagali ye wali kasoladon ye.
30 Ayiwa sisan, ne lasɔminen ko janfa dɔ tun bɛ ka siri cɛ in kama, ne bɛ a ci e ma sisan yɛrɛ ka a fɔ ka da a kan ko : ko min bɛ a jalakibagaw ni a cɛ, ko olu ka taa o don i yɛrɛ tulo la.»
31 Iko u tun cira cogo min, kɛlɛdenw ye Pɔli ta ka taa ni a ye su fɛ Antipatirisi dugu kɔnɔ.
32 O dugujɛ, u ye kɛlɛden sotigiw dɔrɔn ni Pɔli bila ka taa ani u kɔseginna ka na tata kɔnɔ.
33 U selen Sezare dugu kɔnɔ, kɛlɛden sotigiw ye sɛbɛn di jamanatigi ma ani ka Pɔli lase a ma.
34 Jamanatigi ye sɛbɛn kalan ani ka Pɔli ɲininka a bɔjamana na.
A ye a mɛn minkɛ ko Silisi jamanaden don, a ko: 35 «I jalakibagaw fana mana se yan tuma min na, ne na i ka kumaw lamɛn.»
O kɔ a ye a fɔ ko u ka Pɔli mara Erɔdi ka dukɛnɛ la.
24
Pɔli bɛ lajɔ Felisi ɲɛ kɔrɔ kiri la
1 Tile duuru tɛmɛnnen kɔ, sɔnnikɛlaw kuntigiba Ananiyasi nana ani mɔgɔkɔrɔ damadɔ ka fara kiriko kumadɔnna dɔ kan ko Tɛritulusi; u ye Pɔli jalaki jamanatigi ye.
2 Pɔli welela tuma min na, Tɛritulusi ye a jalakili daminɛ nin cogo la, ko: «E mɔgɔba Felisi, an bɛ hɛraba daamu e barika la, ani yɛlɛmako minnu kɛra nin jamana kɔnɔ e sabu fɛ, 3 yɔrɔ bɛɛ ani kow bɛɛ la, an sɔnna olu ma ni waleɲumandɔnba ye.
4 Nka, walasa i tɔɲɔli kuntaga kana janya, ne bɛ i deli i ka an lamɛn dɔɔnin ni i ka sabali ye.
5 Nin cɛ kɛra an bolo iko bagajuguba min bɛ ka diyɛn Zifuw bɛɛ kɔnɔnasu ka u bila murutili la ani min ye Nazarɛtikaw ka diinɛ bolofara sinsinbaga ye.
6 A tun bɛ a fɛ ka Alabatosoba tɛnɛ tiyɛn, o de ye a to an ye a minɛ.
[7] 8 Ni i yɛrɛ ye a ɲininka, an bɛ a jalaki fɛn min na, i na o dɔn a yɛrɛ dalakuma fɛ.»
9 Zifuw ye Tɛritulusi ka kuma sɛmɛntiya ka a fɔ ko a tun bɛ o cogo yɛrɛ de la.
Pɔli ka yɛrɛlafasali kuma
10 Jamanatigi ye kuma di Pɔli ma tuma min na, o ye jaabili kɛ, ko: «A filɛ, ne bɛ a dɔn kabini san caman, ko i bɛ nin jamana kow kiritigɛ; o de kama ne jigi sigilen bɛ ne yɛrɛ lafasa.
11 I bɛ se ka a sɛgɛsɛgɛ: A tɛ tɛmɛn tile tan ni fila ɲɔgɔn kan ne yɛlɛnna ka taa Zerusalɛmu Ala batoli kama; 12 u ma ne sɔrɔ tuma si dalamankan na mɔgɔ fɛ wali jama lamurutili la Alabatosoba kɔnɔ, wali alabatosow kɔnɔ, wali dugu ɲɛ fɛ.
13 Ayiwa u bɛ ka jalaki min bin ne kan sisan, u tɛ se ka a jɛya i ye ko o ye tiyɛn ye.
14 O bɛɛ ni a ta, ne bɛ jɔ a la i ɲɛ kɔrɔ, ko: ne bɛ ka ne magan an bɛnbaw ka Ala ye ka bɛn Sira ma, olu ko Sira min ye diinɛ bolofara ye; ka a sɔrɔ fɛn o fɛn bɛ Jɛ sigikan kɔnɔ ani fɛn o fɛn sɛbɛnnen bɛ Kiraw ka sɛbɛnw la, ne kɔni dalen bɛ o bɛɛ la. 15 Jigiya min bɛ ne na Ala la iko olu yɛrɛw, o ye mɔgɔɲumanw ni mɔgɔjuguw su kununni ye.
16 O de kosɔn, ne fana, ne jijalen don tuma bɛɛ walasa Ala ni mɔgɔw kana jalakiyɔrɔ si sɔrɔ ne na.
17 San caman tɛmɛnnen kɔ, ne nana Alasɔn dɔw bɔ ka olu di ne fajamana mɔgɔw ma ani ka sɔnnifɛn dɔw bɔ. 18 O tuma de la, u nana ne saniyalen sɔrɔ Alabatosoba kɔnɔ, wa jamalajɛ si tun tɛ yen janko mankan.
19 Nka Azi Zifu dɔw...
olu de tun ka kan ka kɛ yan i ɲɛ kɔrɔ ka ne jalaki, ni o tun ye a sɔrɔ jalakiyɔrɔ bɛ ne na.
20 Wali minnu filɛ nin ye yan, ne lajɔra don min Kiribulonba mɔgɔw ɲɛ kɔrɔ, ni jalakiyɔrɔ min sɔrɔla ne na, u ka o fɔ.
21 Fo ni o ye a sɔrɔ nin kumakan kelen dɔrɔn kunkanko don, ne jɔlen u cɛ la, ne pɛrɛnna ka min fɔ: Suw kununni de kosɔn ne welela yan bi kiri la aw ɲɛ kɔrɔ.»
Pɔli ka kuma Felisi ni a muso ɲɛkɔrɔ
22 Felisi, min tun kunnafoninen bɛ Sira koɲɛ bɛɛ la, o ye u ka ko bila don wɛrɛ la ka a fɔ, ko : « Ni kɛlɛbolokuntigi Lisiyasi nana tuma min na, ne bɛna aw ka kiri tigɛ.»
23 O la a ye kɛlɛcɛkɛmɛkuntigi ci ko a ka Pɔli kɔlɔsi, nka ko a ka to a ka lafiya tuma dɔw la, ani ko a kana Pɔli ka mɔgɔ si bali ka mago ɲɛ a ye.
24 Tile damadɔ o kɔ, Felisi nana ani a muso Durusili, min tun ye Zifu ye.
A ye mɔgɔ ci ka Pɔli wele walasa ka kumaw lamɛn dannaya kan Krista Yezu la.
25 Pɔli kumana tilennenya, yɛrɛminɛ ani sini kiriko de kan. Felisi siranna ka a jaabi, ko : « Sisan sa, taa fɔlɔ ;
ni ne ye a ɲɛsɔrɔ tuma min na, ne na i wele tugunni.»
26 A tun bɛ a kɔnɔ fana ko Pɔli tun bɛna wari dɔ de di a ma ; o de kosɔn a tun bɛ a lana senɲɛ caman ka masalan a fɛ.
27 San fila tɛmɛnnen kɔ, Felisi nɔnabila kɛra Pɔrisiyusi Fɛsitusi ye; nka walasa ka a yɛrɛ mandiya Zifuw ye, Felisi ye Pɔli to kaso la.
25
Pɔli ka kiriko bilali masakɛ Sezari ka bolo kan
1 A selen kɔ tile sabanan Palɛsitini marabolo la, Fɛsitusi bɔra Sezare ka taa Zerusalɛmu.
2 Sɔnnikɛlaw kuntigi ani Zifuw ka mɔgɔba dɔw ye Pɔli jalaki Fɛsitusi ye, ani ka u makasi a la ; 3 ko a ka ɲɛ u ma ka Pɔli lana Zerusalɛmu ; u tun ye janfa de siri ani u tun bɛ a fɛ ka Pɔli faga sira la.
4 Fɛsitusi ye u jaabi ko Pɔli maralen bɛ Sezare ani ko ale tun ka kan ka taa yen sɔɔni.
5 A ko : « Aw dalen bɛ mɔgɔ minnu na aw cɛ la, olu ka jigin ka taa ne fɛ, ani ni finɲɛ dɔ bɛ cɛ in ka ko la, olu ka a jalaki.»
6 Fɛsitusi ma tɛmɛn tile segin wali tile tan ɲɔgɔn kan u fɛ yen. O kɔ a jiginna ka taa Sezare. O dugujɛ, a ye a sigi kiritigɛyɔrɔ la ani a ye a fɔ ko u ka na ni Pɔli ye.
7 Pɔli nalen, Zifuw minnu tun jiginna ka bɔ Zerusalɛmu, olu ye a lamini ka jalakijugu caman bin a kan, u yɛrɛw tun tɛ se ka minnu ɲɛfɔ.
8 Pɔli tun bɛ ka a yɛrɛ lafasa, ko : «Ne ma sira jugu si taama ka taa Zifuw ka Jɛ sigikan ma, wali Alabatosoba ma, wali Sezari ma.»
9 Walasa ka a yɛrɛ mandiya Zifuw ye, Fɛsitusi ye Pɔli jaabi, ko : «I bɛ sɔn ka yɛlɛn Zerusalɛmu walasa nin ko in kiri ka taa tigɛ yen ne ɲɛ kɔrɔ wa?»
10 Pɔli ko : «Ne jɔlen bɛ masakɛ Sezari ka kiritigɛyɔrɔ de la ani ne kiri ka kan ka tigɛ yen.
Ne ma Zifuw tɔɲɔ cogo si la, iko e yɛrɛ bɛ a dɔn tigitigi.
11 Ni ne dun ye jalakitigi ye tiyɛn na, ni ne ye ko kɛ min ni fagali ka kan, ne tɛ n ban saya ma.
Nka mɔgɔ ninnu bɛ ka ne jalaki ko minnu na, ni o si tɛ tiyɛn ye, se tɛ mɔgɔ si ye ka ne don u bolo : ne ka ko ka taa da masakɛ Sezari yɛrɛ kɔrɔ.»
12 O tuma, Fɛsitusi ni a kɔrɔmɔgɔw kɛlen kɔ ka ɲɔgɔn ye ko in kan, a ye jaabili kɛ, ko : « I bɛ a fɛ ka taa masakɛ Sezari fɛ yen, i na taa yen.»
Pɔli ka ko dajirali masakɛ Agiripa la
13 Tile damadɔ tɛmɛnnen, masakɛ Agiripa ni a balimamuso Berenisi nana Sezare marabolotigi Fɛsitusi foli kama.
14 I na a fɔ olu ka waati kɛta kuntaala janyana, Fɛsitusi ye Pɔli ka ko dajira masakɛ Agiripa la, ko : « Cɛ dɔ bɛ yan Felisi ye min to kaso la.
15 Ne taalen Zerusalɛmu, sɔnnikɛlaw kuntigi ani Zifuw ka mɔgɔkɔrɔw nana a jalaki ka a ɲini ko kiri ka bin a kan.
16 Ne ye u jaabi ko Ɔrɔmukaw ka laada sigilen tɛ sɔn mɔgɔ jalakilen ka don bolo la, ni a ni a jalakibagaw ɲɛ ma kɛ kelen ye fɔlɔ ani ni yɛrɛlafasasira ma kɛ a ye.
17 O la u nana yan, ne ma ko bila ka sumaya. O dugujɛ yɛrɛ ne ye ne sigi kiritigɛyɔrɔ la ani ne ye ci bila ko u ka na ni cɛ ye.
18 U welelen ka u ni o cɛ jɔ kɛnɛ kelen kan, jalakibagaw ma a jalaki kojugu si la, ne kɔni miiri tun bɛ minnu kan.
19 Sɔsɔlikuma dɔw dɔrɔn de tun bɛ u ni o cɛ u yɛrɛw ka diinɛ kun kan, ani Yezu tɔgɔ dɔ min sara, nka Pɔli tun bɛ a fɔ ko o balolen bɛ hali bi.
20 Ne kɔni, ne kɔnɔnafililen a ko tɔ labancogo la, ne ye a ɲini Pɔli fɛ ni a tun bɛ a fɛ ka taa Zerusalɛmu walasa a kiri ka tigɛ yen.
21 Nka, Pɔli ye a ɲini ko ale ka ko ka taa da masakɛ Sezari yɛrɛ kɔrɔ. O de kama, ne ye a fɔ ko a ka mara kaso la, fo a taadon ka se masakɛ yɔrɔ.»
22 O la, Agiripa ko Fɛsitusi ye : « A tun bɛ diya ne fana ye, ka cɛ in lamɛn n yɛrɛ tulo la.»
Fɛsitusi ye a jaabi, ko : « Sini i bɛna a lamɛn.»
23 Dugu jɛlen, Agiripa ni Berenisi nana ni faamaya sawura ye ani u donna kiritigɛyɔrɔ la u ni kɛlɛbolokuntigiw ani dugu mɔgɔbaw.
Na kɛra ni Pɔli ye Fɛsitusi ka cikan kan.
24 Fɛsitusi ko : « Masakɛ Agiripa, ani aw minnu bɛɛ bɛ anw fɛ yan, aw ɲɛ bɛ cɛ min na, Zifuw jama bɛɛ lajɛlen sera ne ma ka a makasi ne na o ko la, Zerusalɛmu dugu kɔnɔ ani yan fana, ka pɛrɛn ko a man kan ka to balo la tugun.
25 Ne kɔni ye a sɔrɔ ko a ma foyi kɛ min ka kan ni fagali ye; nka ale yɛrɛ ye a ɲini ko a ka ko ka bila Masakɛba ka bolo kan ani ne ye a latigɛ ko a ka bila ka taa yen.
26 Ne ma foyi jɔnjɔn sɔrɔ a kun kan ne na min sɛbɛn ka ci masakɛba ma a ko la ; o de kosɔn, ne ye a lajɔ aw ɲɛ kɔrɔ, janko e ɲɛ kɔrɔ masakɛ Agiripa, walasa nin ɲininkali kɛlen kɔ, ne ka fɛn sɔrɔ ne bɛna min sɛbɛn.
27 Katugu, ka kasolamɔgɔ bila ka taa yɔrɔ la ka a sɔrɔ a kunkankow ma faranfasiya, ne ɲɛ na, o tɛ ko bɛnnen ye.»
26
Pɔli ka kuma masakɛ Agiripa ɲɛkɔrɔ
1 Agiripa ko Pɔli ye : « I bɛ se ka kuma i yɛrɛ kun kan.»
O la, Pɔli ye a bolo kɔrɔta ka a yɛrɛ lafasa. A ko :
2 « Masakɛ Agiripa, Zifuw bɛ ne jalaki fɛn o fɛn na, a ka di ne ye bi e ɲɛ na ne ka se ka n yɛrɛ lajɛya o kow bɛɛ la, 3 e min bɛ Zifuw ka laada ni u kunkankow bɛɛ dɔn tigitigi.
O de kosɔn, ne bɛ i deli, i ka i muɲu ka ne lamɛn.
4 Ne ye n si waati min kɛ ne fajamana na, Zerusalɛmu dugu kɔnɔ, Zifuw bɛɛ bɛ o kala ma.
5 U bɛ ne dɔn kabini tumajan, ani ni u sɔnna o ma, u bɛ se ka a seereya ko ne balola an ka diinɛ kogɛlɛnbatigiw ka sira de kan, ni o ye Fariziyɛnya ye.
6 Ala ye layidu min ta anw bɛnbaw ye, ne ye n jigi da o de kan ; o de kosɔn, ne filɛ sisan yan kiritigɛyɔrɔ la ; 7 an ka kabila tan ni fila fana jigi bɛ o layidu de tiimɛni kan ka olu to baara la Ala ye ni kisɛya ye su fara tile kan.
Masakɛ, o jigi de kosɔn, ne jalakilen bɛ Zifu dɔw fɛ.
8 Mun na aw bɛ a miiri ko Ala tɛ se ka suw lakunun?
9 Ne kɔni, ne dalen tun bɛ a la fɔlɔ ko ne tun ka kan ka ko bɛɛ kɛ walasa ka Nazarɛtika Yezu Tɔgɔ kɛlɛ, 10 ani ne ye o de kɛ Zerusalɛmu dugu kɔnɔ.
Se dilen ne ma sɔnnikɛlaw kuntigi fɛ, ne yɛrɛ ye dannatigiw caman don kaso la, ani ni u tun bɛ faga, ne tun bɛ jo di u fagabagaw bɛɛ ma.
11 Tuma caman, ne tun bɛ taa bɔ alabatoso bɛɛ la, ka u diyagoya ka Ala tɛnɛmakuma fɔ, ani farinya falama tun bɛ ne na ka ɲɛsin u ma, fo ne tun bɛ taa u kɛlɛ dugu wɛrɛ la.
12 O cogo de la, ne taatɔ Damasi, sɔnnikɛlaw kuntigi ye se ni labilali di ne ma.
13 Masakɛ, ka ne to sira kan, tilesekuncɛ fan fɛ, ne ye yeelen dɔ bɔtɔ ye san fɛ, min bɛ yelenkun ka tɛmɛn tile kan, ani min ye ne ni ne taamaɲɔgɔnw lamini.
14 An bɛɛ binna dugu ma, ani ne ye kumakan dɔ mɛn min tun bɛ ka a fɔ ne ye Eberew ka kan na, ko : “Sawuli, Sawuli, mun na i bɛ ka ne nimatɔɔrɔ ?
Kana i bugɔyɔrɔ janya, boli tɛ dan kɛ”.
15 Ne kɔni ko : “Matigi, e ye jɔnni ye ?”
Ani Matigi ko : “Ne ye Yezu de ye, i bɛ ka min nimatɔɔrɔ.
16 Nka wuli ka i jɔ ; bawo ne ye ne yɛrɛ jira i la kun min na, o filɛ nin ye : i ye ne ye gundolayeli min sen fɛ ani ne na ne yɛrɛ jira i la kokura minnu sen fɛ, ne ye a latigɛ ka i kɛ maganna ani seere ye o kow la.
17 Kabini bi, ne bɛna i bɔ jama ani siyaw bolo ne bɛna i ci minnu ma, 18 i ka u ɲɛ yɛlɛ, u ka u kɔdon dibi la, ka u ɲɛsin yeelen ma ; u ka u kɔdon Sitanɛ ka se la, ka u ɲɛsin Ala ma walasa u ka hakɛw ka yafa ani u ka niyɔrɔ sɔrɔ mɔgɔ senu ciyɛn na dannaya fɛ ne na.”
19 O de kama, masakɛ Agiripa, ko min jirala ne na ka bɔ san fɛ, ne ma sɔn ka n ban o ma.
20 Ne kumana fɔlɔ Damasikaw ye, o kɔ Zerusalɛmukaw, Zide jamana bɛɛ, ani siyaw ye ; ne tun bɛ ka a fɔ ko u ka u sɔn yɛlɛma ka u ɲɛsin Ala ma, ka balosen ta min bɛ a jira ko u sɔn yɛlɛmana.
21 Ne minɛkun filɛ nin de ye Zifuw fɛ Alabatosoba kɔnɔ, ani u tun bɛ a fɛ ka ne faga.
22 Nka Ala ye ne dɛmɛ fo ne ɲuman sera bi ma, walasa ne ka seereyali kɛ mɔgɔw bɛɛ ye, mɔgɔ dɔgɔmanninw ni mɔgɔbaw. Ne ma fɛn wɛrɛ fɔ, fo kiraw ani Moyizi tun ye ko minnu suda, 23 ko Krista tun ka kan ka tɔɔrɔ ani ko a fɔlɔ tun na kunun ka bɔ suw cɛ ma walasa ka yeelen kofɔ an ka jama ani siyaw ye.»
Pɔli lamɛnbagaw miirinanw
24 Pɔli ka lafasalikuma selen nin yɔrɔ ma, Fɛsitusi pɛrɛnna ka a fɔ, ko : « Pɔli, fa bɛ i la ! i ka dɔnniya ye kunwuli lase i ma !»
25 Ani Pɔli ko : « Mɔgɔba Fɛsitusi, fa tɛ ne na, nka ne bɛ tiyɛn ani hakilimaya kuma de fɔ.
26 Katugu masakɛ bɛ nin kow bɛɛ dɔn, ne bɛ se ka kuma a fɛ ni jagɛlɛya ye ka ne dalen to a la ko nin kuma si tɛ tɛmɛn a kan ; bawo, nin ko ma kɛ dogo la.
27 Masakɛ Agiripa, i bɛ da kiraw la wa ?
Ne bɛ a dɔn ko i bɛ da u la”.
28 O la Agiripa ko Pɔli ye : « Sɔɔnin, i na ne kɛ Krista ka kalanden ye i ka kuma fɛ !»
29 Pɔli ko : «A kɛra bi ye o, a kɛra sini ye o, Ala maa a kɛra ko a kana dan e kelen ma, nka mɔgɔ minnu fana bɛ ka ne lamɛn bi, aw bɛɛ ka kɛ ne ɲɔgɔn ye; ka a sɔrɔ nin ɲɔgɔn jɔlɔkɔ ma don aw la.»
30 O kɛlen masakɛ Agiripa wulila, ani marabolotigi ni Berenisi fana ani mɔgɔ minnu tun sigilen bɛ u fɛ yen.
31 U taatɔ tun bɛ ka a fɔ ɲɔgɔn ye, ko : « Nin cɛ in ma foyi kɛ min ka kan ni fagali ye wali jɔlɔkɔladon ye.»
32 Agiripa ko Fɛsitusi ye : « Nin cɛ tun bɛ se ka bila ni a tun ma a ɲini ko a ka ko ka to Masakɛ Sezari bolo.»
27
Pɔli lataali Ɔrɔmu
1 A latigɛra tuma min ko an ka don kurun kɔnɔ ka taa Itali, u ye Pɔli ni kasolamɔgɔ damadɔ kalifa cɛ dɔ ma min tɔgɔ ye ko Zuliyusi ; o tun ye kɛlɛcɛkɛmɛkuntigi ye kɛlɛbolo Ogusita kunna.
2 Jikankurun dɔ tun bɛ ka bɔ Adaramitiyumu ka taa Azi jamana dankan na ; an donna o kɔnɔ ka an kɛ kɔgɔji kan.
Maseduwanika dɔ tun bɛ an fɛ ko Arisitariki ka bɔ Tesalɔniki.
3 O dugujɛ, an ka kurun bɛlɛnna Sidɔn ;Б.іЮ
Zuliyusi ye Pɔli minɛ ni Adamadenya ye, a ye Pɔli labila a ka taa bɔ a teriw ye ani a ye a to olu ka u mago don a la.
4 An bɔlen kɔ yen, an ka kurun tɛmɛnna Sipiri gun kɛrɛ fɛ, katugu fiyɛn tun kun dalen bɛ an kan.
5 O kɔ, an ye Silisi ani Panfili kɔgɔji tigɛ, ka se Miri, Lisi jamana na.
6 O yɔrɔ la, kɛlɛcɛkɛmɛkuntigi ye Alɛsandiri dugu jikankurun dɔ sɔrɔ min tun taatɔ don Itali fan fɛ minkɛ, o ye an ladon o kɔnɔ.
7 Tile caman kɔnɔ, kurun bolisen sumayara, ani sani an ka se Kinidi dugu la, o kɛra sɛgɛnba ye an bolo.
Fiyɛn ye an bali ka taa ɲɛ, o la an ka kurun tɛmɛnna Kɛrɛti gun ni woroduguyan fan cɛ, ka a ɲɛsin Salimonɛ gun ma. 8 An tɛmɛnnen kɔ o yɔrɔ la ni gɛlɛyaba ye, an sera yɔrɔ dɔ la ko Dankan ɲumanw ; Lasaya dugu tun bɛ o yɔrɔ da fɛ.
Fiyɛnba wulila
9 Waatijan tun tɛmɛnna ani farati tun bɛ jikantaama na, katugu sun waati tun tɛmɛnna ka ban.
Pɔli ye u lasɔmi, ko : 10 «Ne balimakɛw, ne ɲɛ bɛ a la ko nin taama tɛna kɛ farati ni bɔnɛ kɔ, kurun ni a doni dɔrɔn tɛ, nka an niw fana bɛ se ka tunun.»
11 Nka kɛlɛcɛkɛmɛkuntigi tun dalen bɛ kurunbolila ni kuruntigi dalakuma na ka tɛmɛn Pɔli ta kan, 12 ani kurunbɛlɛnyɔrɔɲumanw tun tɛ yen nɛnɛ waati la, u caman ye a fɔ ko nɛnɛ waati latɛmɛni kama, kurun ka taa kɔgɔji dunmayɔrɔ la, Fenikisi dugu la min ye Kɛrɛti gun kurunbɛlɛnyɔrɔ dɔ ye, min fan kelen ɲɛsinnen bɛ worodugu ni tilebin ma ani fan dɔ kɛɲɛka ni tilebin ma.
13 Fiyɛn dɔɔnin cilen ka bɔ woroduguyanfan fɛ, a kɛra u kɔnɔ ko u na se ka u ka ko bolodalen waleya.
U ye kurun bɛlɛnnɛgɛ bɔ ka tɛmɛn ka taa Kɛrɛti gun kɛrɛ fɛ.
14 Nka sɔɔni, jahadifiyɛnba min bɛ wele ko Erakilɔn, o wulila gun kan ka u kunbɛn.
15 Katugu kurun tun bɛ ka taa jikulu bolo ani ko se si tun tɛ an ye fiyɛn kan, ji taara ni an ye, an totɔ tun don.
16 Kurun ni kalanman tɛmɛntɔ ni an ye gunnin dɔ kɔrɔ min tɔgɔ ye ko Koda, an sera ka kurun dɔgɔmannin koron ka don an sago kɔrɔ, nka o ma kɛ sɛgɛn kɔ.
17 U kɛlen kɔ ka kurun dɔgɔmannin layɛlɛn kurunba kɔnɔ, u ye fɛɛrɛ tigɛ ka a siri. U tun bɛ ka siran ko kurun kana taa balan Siriti yɔrɔw la, o de ye a to kurunbɛlɛnfɛn min bɛ fogon ji kan, u ye o lajigin ani kurun tun bɛ ka taa a kun fɛ ten.
18 O dugujɛ fiyɛnba tun bɛ ka kurun lamaga kojugu, u ye doniw dɔ bɔ ka a fili ji la. 19 A tile sabanan, u yɛrɛw bolow ye kurun baarakɛminɛnw ta ka a fili kɔgɔji la.
20 A bɛ tile caman bɔ, tile ni dolow tununnen don ani fiyɛnba fanga tun bɛ ka juguya ka taa a fɛ fo an jigi si tun tɛ an kisili kan bilen.
21 Dumuni tun tɛ kɛ kabini tumajan.
O la, Pɔli wulila ka a jɔ u cɛ la, ko : « Ne balimakɛw, aw tun ka kan ka sɔn ne ta ma ka to Kɛrɛti gun kan, ani an tun na kisi nin ɲɔgɔn tiyɛnni ni a bɔnɛ ma.
22 Nka sisan, ne bɛ a ɲini aw fɛ aw ka aw jija : katugu aw si kelen tɛna to a la fo kurun dɔrɔn.
23 Bawo, ne ye Ala min ta ye ani ne bɛ Ala min bato, o ka mɛlɛkɛ dɔ ye a yɛrɛ jira ne na surɔ 24 ka a fɔ ne ye, ko : “Pɔli, kana siran ; cogo o cogo i na se fo masakɛ Sezari ɲɛ kɔrɔ, wa ne bɛ ɲɛ i ma ka i taamaɲɔgɔnw bɛɛ fana ni lakana i ye”.
25 O de kosɔn, ne balimakɛw, aw jijalen ka to ; ne jigi bɛ Ala kan ani a ye min fɔ ne ye, o na kɛ.
26 Nka an ka kan ka taa an yɛrɛ sɔrɔ gun dɔ balan.»
27 An su tan ni naani de tun filɛ nin ye an ka kurun bɛ ka tingitanga ni kunfɛtaa la Adiriyatiki kɔgɔji kan. Dugutila fɛ, a kɛra kurunkɔnɔbaarakɛlaw kɔnɔ ko gun dɔ tun ka surun an na.
28 U ye ji dunya sumalan fili, u ye a ye ko ji dunya tun ye cɛjɔ mugan ye, o ɲɛ fɛ dɔɔnin, u ye a fili tugun ani o kɛra cɛjɔ tan ni duuru de ye.
29 O tuma, u siranna ko u kana taa balan ji jukɔrɔfarakurun dɔw la, u ye kurunbɛlɛnnɛgɛ naani lajigin ji la kurun kɔfɛla la, ani u kɔrɔtɔlenba tun bɛ hami la dugu jɛli nɔ fɛ.
30 Nka, kurun baarakɛlaw tun bɛ ka bɔ cogo min ka boli, u ye kurun dɔgɔmannin lajigin ka o bila ji kan iko ni u tun bɛ taa kurun bɛlɛnnɛgɛ dɔw de bila kurun ɲɛfɛla la.
31 Pɔli ko kɛlɛcɛkɛmɛkuntigi ni kɛlɛdenw ye, ko : « Ni mɔgɔ ninnu ma to kurun kɔnɔ, aw kɔni, aw si tɛna kisi.»
32 O la, kɛlɛdenw ye kurun dɔgɔmannin sirijuruw tigɛ ka o bila ka taa.
33 Sani dugu ka jɛ, Pɔli ye bɛɛ laadi ko u ka dumuni kɛ.
A ko : « Bi ye a tile tan ni naani ye aw dumunikɛbali bɛ makɔnɔni la, aw tɛ ka fɛn dun.
34 O de kosɔn, ne bɛ a ɲini aw fɛ aw ka dumuni kɛ ; bawo aw ka bɔ bɛ o de la, wa siga tɛ a la aw si kelen kunsigi den kelen tɛna tunun.»
35 O fɔlen, Pɔli ye buuru ta ka barika da Ala ye bɛɛ ɲɛ na, a ye buuru kari-kari ani ka dumuni daminɛ.
36 O tuma u bɛɛ dusu lakisɛyara ani u ye dumuni kɛ.
37 An kurunkɔnɔmɔgɔ bɛɛ lajɛlen tun ye mɔgɔ kɛmɛ fila ni bi wolonwula ani wɔɔrɔ de ye.
38 U falen kɔ dumuni na, u ye alikama fili kɔgɔji la walasa ka dɔ bɔ kurun girinya la.
39 Dugu jɛlen, kurunbaarakɛla ma se ka dugukolo faranfansiya, nka u kɔni ye kɔgɔji bolofara dɔ ni a dalacɛncɛn ye ka a lasaa, ani u tun bɛ ka a lajɛ ni kurun bɛ se ka se yen.
40 U ye kurunbɛlɛnnɛgɛw foni ka olu bila ji la, ka lemu sirilanw yoba, ka kurun kɔfɛfini walawala ka o siri fiyɛn tali kama, ka a to kurun ka u sama ka taa cɛncɛnmayɔrɔ la.
41 Nka dun fila ni ɲɔgɔn cɛ, kurun nana cun cɛncɛnkun kan.
Kurun ɲɛfɛla coronna cɛncɛn na ka a jɔ, ka a sɔrɔ a kɔfɛla tun bɛ ka kari-kari ka bɔ ɲɔgɔn na jikulu barika fɛ.
42 Kɛlɛdenw jɔra kasolamɔgɔw fagali kan, u sirannen ko mɔgɔ kana na nɔni kɛ ka dan kɛ.
43 Nka kɛlɛcɛkɛmɛkuntigi, min tun bɛ a fɛ ka Pɔli kisi, o ye a ban u kɔnɔta ma.
Mɔgɔ minnu tun bɛ se nɔni la, a ko olu fɔlɔ ka u fili ji la ka taa geren kan ; 44 tɔw tun na yen lasɔrɔ, dɔw jirifɛɛrɛnw kan, dɔw kurun walonw kan.
O cogo de la, bɛɛ lajɛlen kɛnɛman sera geren kan.
28
Pɔli ka waati kɛlen Maliti
1 Anw bɔlen kɔ farati la, an ye a dɔn ko gun tɔgɔ ye ko Maliti.
2 Gunkanmɔgɔw ye an minɛ ni mɔgɔlandiya min ye, o ɲɔgɔn ye man di.
U kɛlen kɔ ka tasumaba mɛnɛ, u ye an bɛɛ lajɛ o da fɛ, katugu sanji tun bɛ ka na ani nɛnɛ tun bɛ.
3 Pɔli kɛlen kɔ ka dɔgɔjalan dɔ cɛ ka o bila tasuma na, funteni ye fɔnfɔnnin dɔ labɔ olu cɛ la min ye a tara Pɔli bolo la.
4 Gunkanmɔgɔw ye fɔnfɔnnin taralen ye minkɛ a bolo la, olu ye a fɔ ɲɔgɔn ye, ko: «Siga si tɛ a la, nin cɛ in ye mɔgɔfagala dɔ ye, bawo a bɔlen kɔ kɔgɔji bolo, Tilennenya ma sɔn a ka to balo la.»
5 Nka, Pɔli ye sa in yuguyugu ka bin tasuma na, baasi si ma Pɔli sɔrɔ.
6 Gunkanmɔgɔw kɔni tun hakilila ko Pɔli tun bɛna funun walima ka bin ka sa yɔrɔnin kelen.
U mɛnnen kɔ makɔnɔni la, u ye a ye minkɛ ko juguman si tun ma kɛ a la, u ka kuma yɛlɛmana ani u ko: «Nin ye ala dɔ de ye.»
7 O yɔrɔ da fɛ, foro dɔw tun bɛ yen min tun ye gunkanmɔgɔw ɲɛmɔgɔ Pubiliyusi ta ye.
O ye an kunbɛn ka an ladon koɲuman tile saba kɔnɔ.
8 O ye a sɔrɔ Pubiliyusi fa banabagatɔ dalen tun don farigan ni tɔgɔtɔgɔnin bolo.
Pɔli sera o ma so kɔnɔ ka a bolo da o kan ka Ala deli ani ka o kɛnɛya.
9 O kɛlen kɔ, banabagatɔ minnu tun bɛ gun kan, olu bɛɛ fana nana a yɔrɔ ani u kɛnɛyara.
10 O de kosɔn, u ye bonya caman kɛ an ye ani an taatuma selen, an mago tun bɛ fɛn o fɛn na, u ye o di an ma.
Pɔli bɔli Maliti ka taa Ɔrɔmu
11 Kalo saba o kɔ, an donna Alɛsandiri dugu kurun dɔ kɔnɔ, a sɛbɛnnen bɛ min kan, ko : “Kasitɔri ni Pɔlukisi”, kurun tun ye nɛnɛ waati kɛ gun kurunbɛlɛnyɔrɔ la.
12 An nana kurun bɛlɛn Sirakusi ka tile saba kɛ yen.
13 An ka kurun bɔra yen ka boli dankan kɛrɛ fɛ ka taa se Ereziyo.
O dugujɛ, worodugu fiyɛn cira, ani tile fila ye an lase Puzɔli.
14 An ye balima dɔw sɔrɔ yen minnu ye a ɲini an fɛ ko an ka tile wolonwula kɛ u fɛ.
An ye Ɔrɔmu lasɔrɔ nin cogo de la.
15 Balima minnu bɔra Ɔrɔmu dugu la, olu ye an kibaro mɛn ka bɔ ka na an kunbɛn fo Apiyusi sugufiyɛ la ani Dunanjiginyɔrɔ soba yɔrɔ la.
Pɔli ye olu ye minkɛ, a ye barika da Ala ye ani a jigi sigira kokura.
16 An donna tuma min na Ɔrɔmu dugu kɔnɔ, labilali dira Pɔli ma ko a ka a danmana so ta, ale ni kɛlɛden min bɛ a kɔlɔsi.
Pɔli ni Ɔrɔmu Zifuw
17 Tile saba o kɔ, a ye Zifuw ka mɔgɔkɔrɔw wele.
Olu nalen, a ko u ye : « Ne balimakɛw, ka a sɔrɔ ne ma juguman si kɛ ka ɲɛsin an ka jama ma ani an bɛnbaw ka laadaw ma, ne bilara kaso la Zerusalɛmu ka ne don Ɔrɔmukaw bolo.
18 Ne ɲininkalen kɔ olu fɛ, u tun bɛ a fɛ ka ne bila, katugu foyi tun tɛ ne ka ko la min ni fagali tun ka kan.
19 Nka, Zifuw de banna o ma ani a kɛra waajibi ye ne ma ne ka ko ka bila masakɛba yɛrɛ bolo. O bɛɛ ni a ta ne ma o dabɔ ne siya jalakili kama.
20 O de ye a to, ne ye a ɲini ka aw ye ani ka kuma aw ye, katugu jigi min bɛ Isirayɛli la, ne donna nɛgɛjɔlɔkɔ la o de kosɔn.»
21 Olu ko a ye : « Anw ma sɛbɛn sɔrɔ e kun kan ka bɔ Zide jamana na, ani balima si ma bɔ yen ka na ko lakali wali ka juguman fɔ i ko la.
22 Nka i hakilinata ye min ye, an sago bɛ ka o mɛn i yɛrɛ da ; bawo min ye nin diinɛ bolofara ta fan ye, an bɛ a dɔn ko mɔgɔw bannen don o la yɔrɔ bɛɛ.»
23 U ni Pɔli bɛnna don dɔ kan, ani o don u caman nana ka tɛmɛn fɔlɔ kan ka a sɔrɔ a jiginyɔrɔ la.
Pɔli ye seereya kɛ ka Ala ka Masaya ɲɛfɔ.
Kabini sɔgɔma fo wula fɛ, a ye Moyizi ka Ciw ni Kiraw ka sɛbɛnw ta ka u kalan Yezu ko la walasa o ka u kun minɛ.
24 A tun bɛ ka min fɔ, a ka Kumaw ye dɔw kun minɛ, dɔw ma da a la.
25 U faratɔla ɲɔgɔn na ka a sɔrɔ u ma bɛn kelen kan, Pɔli ye nin kuma damadɔ fɔ u ye, ko : « Hakili Senu kumana ka ɲɛ, ka a fɔ aw bɛnbaw ye Kira Izayi fɛ, ko :
26 “Taa nin jama yɔrɔ ka a fɔ ko : Aw mana kuma lamɛn cogo o cogo, aw tɛna faamuyali kɛ.
Aw mana filɛli kɛ cogo o cogo, aw tɛna yeli kɛ.
27 Katugu jama nin dusukun girinyara ka a masɔrɔ u kɛra tulogɛlɛnw ye, ani u ye u ɲɛ tugu walasa u kana yeli kɛ, u tulo kana mɛnni kɛ, u kana faamuyali kɛ, u dusukun na ani u kana u ɲɛsin Ala ma.
Ni o tɛ, ne tun na u kɛnɛya !”
28 « Ayiwa aw ka a faamu, ko : Ala ka kisili cira siyaw ma.
Olu kɔni na u tulo majɔ a la.»
[29]
Kuncɛlikuma
30 Pɔli ye so min ta sara la, a ye san fila dafalen kɛ o so kɔnɔ.
Mɔgɔ minnu tun bɛna a bara, a tun bɛ olu bɛɛ kunbɛn koɲuman ; 31 a tun bɛ Ala ka Masaya welewele da ani a hakililatigɛlenba tun bɛ mɔgɔw kalan Matigi Yezu Krista ka kow bɛɛ la a fɛrɛ ma.
Google kɛra dɔnni bulonba ye togodalalakɔliw la tile damadɔ kɔnɔ.
Ɛntɛrinɛti jɔyɔrɔ bɛ ka bonya ka taa a fɛ diɲɛ taabolo caman na.
Bi, duguba kɔnɔ lakɔliden caman b'i wasa don a la walasa ka dɔ fara u ka dɔntaw kan sitiw kan, siti minnu n'u ka kalan ye kuntilenna kelen ye. O sira kelen na, u bɛ ko caman ɲɛsɔrɔ ɲinini senfɛ Google kan.
Togodaw tolen bɛ kɔfɛ o ko la kosɛbɛ k'a sababu kɛ kuranntanya ye.
Fura min bɛ yen walasa ka togodaw sen don Ɛntɛrinɛtiko la, o ye Ɛntɛrinɛti yaalata ye.
O bɛɛ lajɛlen ye minɛnw ye minnu b'a to togodalamɔgɔw bɛ se ka baara kɛ ni Ɛntɛrinɛti ye i ko dugubakɔnɔmɔgɔw.
Ɛntɛrinɛti yaalata y'a jɔyɔrɔ jira togodalalakɔli dɔw la tile damadɔ kɔnɔ. A kɛra sababu ye Sekɔrɔ, Marakala, Kokiriboso, Masina, Jafarabe, Uro-Modi ani Moti lakɔliden dɔ ka se ka ko caman ɲɛdɔn ɲinini senfɛ Google kan, minnu kunfa tun b'u la.
Lakɔliden fitinin tun b'a la, baaradege lakɔlidenw fana tun b'a la yɔrɔ dɔw la i n'a fɔ Masina.
Ɲɛfɔli caman kɔfɛ Ɛntɛrinɛtiko la kunnafoniko, kumaɲɔgɔnyako ani kalanko sira fɛ, Google jirala lakɔlidenw ni karamɔgɔw la, k'a baaracogo n'a nafa fɔ u ye. O kɔfɛ, u ye ɲinini kɛ Google kan walasa ka ko caman ɲɛsɔrɔ. Wa, Google ye ɲininkali bɛɛ jaabi ni nimisiwasa ye.
O kɛra nisɔndiyaba ye an ka kalanyɔrɔw kalandenw bolo janko ni Google tun ye u ka ɲininkali jaabi.
Nin senɲɛ fɔlɔ in kun tun ye k'a dɔn Ɛntɛrinɛti jɔyɔrɔ bɛ se ka kɛ min ye an ka togodaw la, janko kalanko sira kan. A senfɛ, min yera, min mɛnna ani min kɛra, o bɛɛ b'a jira k'a fɔ Ɛntɛrinɛti jɔyɔrɔ ka bon an ka togodalakalansow la, bawo a bɛ se ka dɔnni bulonba jɔyɔrɔ fa karamɔgɔw ni kalandenw ye. O la, n ka laɲini ye, don nataw la, nin lakɔliso ninnu dɔw k'u tɔgɔla Ɛntɛrinɛti yaalata sɔrɔ.
Si nafaw 
Si ye jiri nafaba ye.
Foro kɔnɔ, cikɛlaw b'u sigi a kɔrɔ seli waati, dumunikɛ waati walima lafiɲɛbɔ waati bawo a suma kadi kosɛbɛ.
Si ye jiri ye min bɛ den kosɛbɛ samiɲɛ fɛ.
Baganw ni kɔnɔw b'a den dun, cikɛlaw b'a dun kosɛbɛ fana yanni dumuni ka na foro la.
Musow bɛ taa simɔ tɔmɔ ka na n'a ye so, bɛɛ b'a dun.
U b'a kɔlɔ ja tile la walima dibi la k'o feere.
O wari bɛ musaka caman dila du kɔnɔ bawo musow b'u ka musaka caman kɛ ni o wari ye wa u b'u cɛw fana dɛmɛ tuma dɔw la du musakako la.
A ka can a la fana, muso caman b'u ka sikɔlɔ ja k'a susu k'a kɛ tulu ye.
An da bɛna se o ma kɔfɛ, n'o tɛ, ni bi tɛ, situlu bɔdon ye don dumanba ye musow bolo ka da a dɔnkiliw n'a nisɔndiyakow kan, a ni an ka duw kɔnɔ, jango ni sɔ tobira a su Kulubalilakaw, samakɛlakaw ani Turelakaw kama.
Aw bɛna o tulu dila ja in dɔ ye kunnafoni in na min kɛra Ségou ani sikɔlɔ, situlu ni safunɛ feeretɔ musow fɛ Burukina.
Ja ninnu kɛra C. Hugues fɛ.
Ni situlu bɔra, dɔ bɛ mara fɛn caman kama du kɔnɔ, dɔ fana bɛ kɛ feereta ye.
Maakɔrɔbaw ni farafin furakɛlaw bɛ situlu kɛ fura caman ye.
O de la a ka gɛlɛ situlu maralen ka ban an ka maakɔrɔbaw bolo togodaw la sabula a ɲɛci ka bon kosɛbɛ an ka farafinna taabolow la.
Ni bi tɛ, muso caman tun bɛ situlu kɛ u munnitulu ye jango musokɔrɔbaw, olu b'a kɛ ali sisan.
Situlu bɛ kɛ ka na tobi, a bɛ kɛ dumuni caman na I n'a fɔ sɔ, tiganingurun ani dumuni caman wɛrɛw.
Musokɔrɔbaw bɛ situlu ni ɲɔkala sɛgɛ ɲaami k'a kɛ safunɛ ye.
Ni bi tɛ bɛɛ tun bɛ ko o safunɛ na togodaw la. U bɛ finiw ko a la ka minɛn nɔgɔw ko a la fana.
O bɛɛ kɔfɛ, o safunɛ in bɛ kɛ fɛn caman wɛrɛ ye farafinna dɔnnibaw fɛ.
Feereta min bɔra a la, musow b'o feere k'o fana k'u musaka ye.
U bɛ to ka u cɛw fana dɛmɛ du musakako la n'o wari ye, ali n'a y'a sɔrɔ u cɛw b'u dɛmɛ bawo anw fɛ yan farafinna, an ka togodaw la, o ye kunnawoloko ye cɛ bolo, muso diyanyeko n'a nisɔndiyako don fana a ka de ka forokiya don a cɛ kan na walima a nimɔgɔkɛ a ni ka taafe di a nimɔgɔmuso ma, o furulen dugu wɛrɛ kɔnɔ walima du wɛrɛ kɔnɔ n'o bɛ to kana bɔ u ye.
o de la a fɔra ko musow jɔyɔrɔ ka bon du kungo la bawo, u ka tile baaraw kɔfɛ, u bɛ warisɔrɔ baara caman wɛrɛw kɛ, u bɛ se k'u musakaw dila cogo min na ani ka u cɛw dɛmɛ du musaka tali la.
Nin situlu baara in y'o dɔ ye. N'i y'a lajɛ, situlu bɛ kɛ fɛn o fɛn ye du kɔnɔ, o bɛɛ ye waribɔ musaka ye. Nga wari tɛ bɔ olu la k'a sabu kɛ musow ka tulu maralen ye. O bɛɛ kɔfɛ, musow bɛ sikɔlɔ ni situlu feereli min kɛ o bɛɛ bɛ dɔ ta du kungo la.
O la, jɔyɔba bɛ si la an ka togodaw la ani an ka dugubaw kɔnɔ bawo situlu bɛ mago ɲɛ fan bɛɛ ko caman fana na.
Nin san damadɔ in na, an ka togodala musodɔw bɛ ka kɛ jɛkulu ye ka situlu baara cogoya la walasa a bɛ se ka mara ka ɲɛ k'a bɛn mɔgɔw magoɲɛnan ma I n'a fɔ munni tulu ni fɛn wɛrɛw.
Ni b'a jira ko an ka kan ka siw lakana k'u ladon ka ɲɛ, an kana u tigɛ wa, ni nin togodala muso cɛsirilen ninnu dɛmɛna ni minɛn ye si bayɛlɛmali kama, o bɛ se ka kɛ nafasɔrɔ sira ye ani fantaya kɛlɛli sira ye an ka togodaw la.
Faransi arajoso ni Bulɔgutigiw diɲɛ ntolatanba hukumu kɔnɔ
Faransi arajoso ni ce an lakumaɲɔgɔnyali la !
Kumaɲɔgɔnya in bɛ sɔrɔ Ɛntɛrinɛti dama de kan Farafinna.
http://atelier.rfi/fr/profiles/blogs/emission-1322-les-blogueurs-de
Hakilina falenfalen ne ni Tingoni kamalennin dɔ cɛ kunnafonidilan kuraw kunkan i n'a fɔ telewi 
Telewisɔn antɛniw sigilen yelen sow bili kan, o ye baro nege don Fasokan na nin cɛmisɛnnin ninnu fɛ kunnafoniwdilanw kunkan togodaw la.
Kanko ma kɛ fiɲɛ ye o ko la.
U bɛɛ bɛ bamanankan fɔ, lakɔliden kelen kelen minnu b'u cɛra, olu b'u ta fɔ tubabukan na, n b'a sɛbɛn u nɔ fɛ papiye kan yanni n ka se n taayɔrɔ la, Bamakɔ.
A kɛra seliba tile sabanan, waati min na, seli ɲɛnajɛ tɔ bɛ senna togodala duguw la.
Nin kamalennin ninnu sigilen u ka tédaa kɔrɔ, n gɛrɛla ka baro daminɛ n'u ye.
Walasa ka ne ka ɲininkaliw jaabi, bɛɛ tun bɛ fɛ i ka fɔta ka mɛn.
Dɔw bɛ kunnafonidilanw nafa fɔ, dɔw b'u kungow fɔ :
« Anw fɛ yan, tele kɛra sababu ye k'an kunnafoni fɛnkɛtaw bɛ kan diɲɛ fan bɛɛ.
Kunnafonidiw sen fɛ tele la, fɛn o fɛn bɛ kɛ jamana kɔnɔ ani diɲɛ fan tɔ fɛ, an bɛ bɔ olu bɛɛ kalama.
Emisiyɔn minnu bɛ kɛ diɲɛkow kan, olu b'a to an bɛ maa wɛrɛw ka taabolow ye, k'u ka seko ni dɔnkow ye an'u ka kokɔrɔw minnu n'an taw tɛ kelen ye Mali la yan.
An kunnafoninen don wa an lafaamuyalen don tuma bɛɛ diɲɛ kunkobaw kan i n'a fɔ SIDA, sumaya, kolera, demisɛnsonya ani ko caman wɛrɛw.
Filimu ni mizikiw b'an ɲɛnajɛ kosɛbɛ fana tele la.
Togodala arajow b'a to, ko o ko bɛ kɛ an lamini na yan, an bɛ bɔ o bɛɛ kalama.
Kobolodalenw,kominikew ani faatuliw, nin si tɛ tɛmɛ mɔgɔw ɲinɛ ma.
Lamini bɛɛ kunnafoninen don waati kelen wa bɛɛ bɔ minɛnw walima bagansonyaw kalama.
An bɛ lafaamuya sɛnɛ ni baganmara kibaruyaw kan, olu minnu y'anw ka kɛtafanbaw ye togodala yan.
Arajow kɛra an ka maakɔrɔw teriw ye, wa emisiyɔn minnu bɛ kɛ arajow la jamana kokɔrɔw kunkan, u b'olu waati bɛɛ dɔn.
Telefɔni yaalataw b'o kunnafoniko mago kelenw ɲɛ an fɛ yan, wa u bɛ demisɛnw ɲɛnajɛ bawo olu bɛ miziki ni filimuw lajɛ telefɔni na.
Bi, an bɛɛ kalansolen bɛ ɲɔgɔn na togodala yan telefɔni yaalata fɛ.
Cisɛbɛ fɛn o fɛn na, an tɛ nɛgɛso boli bilen ka kilomɛtɛrɛ 15, 20 walima 30 kɛ, an b'an wasa don telefɔni na k'an ka kumaɲɔgɔnya bɛɛ ɲɛnabɔ.
Siraw surunyana tiɲɛ yɛrɛ la.
Fɔlɔfɔlɔ, an tun bɛ se ka taa fɔ mɔgɔ dɔ kɔ ci dɔ kama dugu dɔ la an kɛlen kɔ ka sirajan boli, o banna pewu bawo, an bɛ weele kɛ tuma bɛɛ walasa k'a dɔn n'a tigi bɛ yen yanni an ka sira minɛ. »
Tiɲɛ yɛrɛ la, an kunnafoninen don, an lafamuyalen don, an ɲɛnajɛlen don yan bi hali ni a sɔrɔla, nin kunnafonidilan ninnu bɛ ka faamubaliyani dɔw don demisɛnw ni maakɔrɔbaw cɛ. »
A tɔ bɛ na.
Piyɛri Senu ka sɛbɛn filanan
1
Foliw
1 Ne Simɔn Piyɛri, Krista Yezu ka maganna ani a ka Ciden, ne bɛ nin sɛbɛn ci aw ma, aw minnu ye an ka dannaya nafamaba ɲɔgɔn sɔrɔ, an ka Ala ni an Kisibaga Yezu Krista ka tilennenya sabu fɛ. 2 Mandiya ni hɛra camanba ka jigin aw kan ka o sabu kɛ Ala ni an Matigi Yezu dɔnniya sɛbɛ ye.
3 Ala ka sebagaya ye an sɔn fɛn bɛɛ la, balo ni alalandiya kama : A ye an ladɔnniya an welebaga ko la min ye an wele a yɛrɛ nɔɔrɔ ni a ka kobaw fɛ.
4 Fɛn nafamabaw minnu tun layidu tara, Ala ye olu di an ma, o cogo la, aw nidonnen bɛ Alaya la, ka aw sen bɔ tolilenya la, diyɛn negejugu bɛna ni min ye.
5 Ani o bɛɛ lajɛlen kosɔn, aw ka aw seko bɛɛ kɛ ka sɔnɲumantigiya fara aw ka dannatigiya kan, ka Ala dɔnniya fara sɔnɲumantigiya kan, 6 ka yɛrɛlasagon fara Ala dɔnniya kan, ka kolabanmɔgɔya fara yɛrɛlasagon kan, ka alalandiya fara kolabanmɔgɔya kan, 7 ka mɔgɔlandiya fara alalandiya kan, ka kanuya fara mɔgɔlandiya kan.
8 Ka o sɔnɲumanw yiriwalen to aw la, aw tɛna kɛ fugariw ani nafantanw ye an Matigi Yezu Krista dɔnniya ko la.
9 Bawo, olu tɛ mɔgɔ min na, o tigi bɛ iko fiyentɔ, iko ɲɛgomantigi : A hakili bɛ bɔ ko a ka hakɛkɔrɔw tora a ye.
10 O de kosɔn, ne balimaw, aw ka dɔ fara jijali kan, ka aw weleli ni aw latɔmɔni banban.
Ni o kɛra, aw tɛna bin abada.
11 O cogo de la, an Matigi ni an Kisibaga Yezu Krista ka masaya banbali donni na labila aw ye.
Ciden ka seereyali
12 O de kama, a bɛ ne kɔnɔ ka aw hakili lajigin o la, su fara tile kan, hali ka a sɔrɔ aw bɛ o dɔn ani ko aw banbannen bɛ o tiyɛn kan.
13 Nka, ka ne to yan diyɛn na, ne bɛ a jate ko a ka kan ne ka aw lasɔmi ne ka hakililajiginkumaw fɛ, 14 ka a masɔrɔ ne tagatuma surunyana, iko an Matigi Yezu Krista ye ne ladɔnniya o la cogo min.
15 Ayiwa, ne na ne seko bɛɛ kɛ walasa ne taalen kɔ, aw hakili ka to o kow la tuma bɛɛ.
16 Bawo, an Matigi Yezu Krista ka sebagaya ni a nalikofɔli, o tɛ nsiirin dilalenw ye, nka an ye a ye an ɲɛ la dawulaba cɛ la.
17 Katugu a ye bonya ni nɔɔrɔ sɔrɔ a Fa Ala fɛ, kumakan dɔ jiginnen kɔ a ka bɔ Ala ka Masaya nɔɔrɔ cɛ la, ko : « Nin ye ne Den mandi ye, min ko ka di ne ye haali !»
18 O kumakan min bɔra san fɛ, an yɛrɛ de ye o mɛn, ka an to a fɛ kulu senu kan.
Kira ka sɛmɛntiyali
19 Ani an bɛ ko min jɛya aw ma, walasa ka o sɛmɛntiya, kiraw ka kuma fɔlen bɛ an bolo, kuma fɔlen min kolo ka girin haali! O cogo la, aw jo don ka aw ɲɛmajɔ o fɛ, iko fitinɛ min bɛ mɛnɛ dibi la fo ka taa se dugujɛ ma. Aw ka aw ɲɛmajɔ o fɛ, fo dugujɛdolo ka kɛnɛ bɔ aw dusu la.
20 Aw ka a dɔn fɔlɔ ko: Mɔgɔ si tɛ se ka Kitabu Senu kirayakuma si walawala a yɛrɛ kolo la; 21 bawo kirayakuma si tɛ bɔ Adamadenw sago la abada, nka Hakili Senu de ye mɔgɔ dɔw bila ka kuma Ala Tɔgɔ la.
2
Karamɔgɔ nanbaratɔw
1 Kira nkalontigɛla dɔw sɔrɔla jama cɛ la; o cogo kelen na, karamɔgɔ nkalontigɛla dɔw na kɛ aw cɛ la, minnu na faraliw ladon aw cɛ la dogo la u ka kalansenjugu fɛ, fo ka u dalacɛ Matigi la o min ye u kunmabɔ, ka halakili labin u yɛrɛ kan o cogo la joona.
2 Mɔgɔ caman na u ka sɔnjuguya siraw taama ani tiyɛn sira na mafiyɛnya olu kosɔn.
3 Nata kosɔn, u na u nɛn don aw kɔrɔ ka aw bolofɛn nanbara; olu kɔni, kabini tumajan, kiri bira u kan ani halakili bɛ u ɲɛ.
Ko tɛmɛnnenw bɛ an kalan
4 Ala ma mɛlɛkɛ hakɛkɛlaw to yen, nka a ye u fili jahanama dingɛdunbaw dibi la, ka u mara kiritigɛli kama.
5 A ma fɔlɔmɔgɔw fana to yen, nka a ye banbaganciw ka diyɛn latunun jahadiba ji fɛ minkɛ, a ye Nowe kisi ka kɛ kisilenw seginnan ye, o min tun bɛ tilennenya welewele da.
6 O kɔ, a ye Sodɔmu ni Gomɔri duguw halaki ka u jeni fo ka u sisi, ka u kɛ aladɔnbalikura lasɔminifɛn ye. 7 Ani a ye laadirimɔgɔ Lɔti kisi, min tun tɔɔrɔla kosɛbɛ kojugukɛla ninnu ka diyatɔya kosɔn. 8 Ka o laadirimɔgɔ kɔni to u cɛ la, don o don, a tun bɛ min mɛn ani ka min ye, a dusu tun bɛ kasi u ka walejugubaw kosɔn. 9 O de bɛ a jira, ko: Matigi bɛ se ka laadirimɔgɔw kisi ka bɔ kɔrɔbɔli la, ani ka mɔgɔjuguw mara walasa ka u ɲɛgan kiritigɛdon, 10 janko minnu bɛ sama farikolo diyaw nɔgɔlen nɔ fɛ, ka sankolo Masayaw jaasi.
Ɲɛgan nata
U ka farinya ni u ka yaada kosɔn, u tɛ siran ka sankolo la Dafɛn nɔɔrɔmaw neni, 11 ka a sɔrɔ mɛlɛkɛw minnu bɛ u ni san cɛ barika ni sebagaya la, olu tɛ neniliw se u ma Matigi ɲɛ kɔrɔ.
12 Nka, o tigilamɔgɔw bɛ iko baganw, hakili tɛ minnu fɛ, minnu ɲɛsigi ye ka minɛ jan na ni ka toli. U tɛ fɛn minnu dɔn, u bɛ olu de neni, ani u na toli iko baganw bɛ toli cogo min. 13 Tilenbaliya sara ye min ye, u na o sɔrɔ o cogo la.
A ka di u ye ka sɔnjuguyakow kɛ tile fɛ, mɔgɔ nɔgɔlenw ni mɔgɔ jaasilenw don, u bɛ u diyanyeko kɛ ka aw lafili, ni u bɛ dumunibaw kɛ aw fɛ.
14 Kakalaya bɛ u ɲɛ kan, u tɛ wasa hakɛ kɛli la, u bɛ yɛrɛyɛrɛbagatɔw nɛgɛn; u ta ye natabaya dan ye, dangadenw don.
15 Sira tilennen bilalen kɔ u fɛ, u filila ka Bosɔri denkɛ Balaamu ka sira taama, a diyara o min ye ka tilenbaliyako kɛ sara kosɔn.
16 Nka Balaamu kɔrɔfɔra a ka kojugu kosɔn: Dantanfɛn dɔ kɛtɔ ka mɔgɔkan fɔ, o ye dan sigi kira nin ka fatɔya la.
17 O tigilamɔgɔw bɛ iko jipoyiyɔrɔ jintanw ani kabasenw fiyɛnba bɛ minnu cɛ: Dibifinbaw bilalen bɛ u ɲɛ.
18 Bawo, u ka kumabalankolonw bɛ mɔgɔ fililenkɔrɔ nɛgɛn ka segin kokura farikolo diyaw ni a jarabi ma.
19 U bɛ hɔrɔnya kofɔ olu ye, ka a sɔrɔ u yɛrɛw bɛ jɔnya la sɔnkolonya bolo. Katugu sɔn min sera mɔgɔ la, mɔgɔ ye o ka jɔn ye.
20 Bawo, minnu ye u fara ka bɔ diyɛn sɔnjuguyakow la an Matigi ni an Kisibaga Yezu Krista dɔnniya fɛ, ni olu ye a to sɔnjuguya ka se u la ani ni olu seginna o ma tugun, u labancogo na juguya ka tɛmɛn u cogofɔlɔ kan.
21 U ye tilennenya sira dɔn, nka u tilara ka u kɔdon Ci senu ma min lasera u ma. O tuma sira dɔnbaliya tun na fisaya u ma ni a dɔnni ye.
22 Nsana bɛ min fɔ, u ta kɛra o de ye, ko: Wulu seginna a fɔɔnɔ kan ani ko «Koli tɛ lɛmusoba ɲinɛ a ka bɔrɔgɔ kɔ.»
3
1 Ne ka mandiw, ne ka sɛbɛn filanan filɛ nin ye ka ci aw ma.
O sɛbɛn fila ninnu kɔnɔ, ne bɛ aw hakili lajigin ko dɔw la, walasa aw ka miiricogo ɲuman ta.
2 Kira senuw ka kirayakumaw ani aw ka cidenw ka ci fɔlen, ni o ye Matigi ni Kisibaga ka ci ye, aw ka aw hakili to olu la.
Karamɔgɔw fanaw
3 Aw ka a dɔn fɔlɔ ko : Don labanw la, dannabali mɔgɔmayɛlɛla dɔw na ye, minnu na u ta u ka jarabijugukow fɛ 4 ka a fɔ ko : « A ka nali sudalen bɛ dakun jumɛn na ?
Bawo, kabini bɛnbaw sara, fɛn bɛɛ bɛ a cogo la iko a tun bɛ cogo min kabini diyɛn datuma.»
5 Katugu u bɛ u tugu ka ɲinɛ ko : Fɔlɔ-fɔlɔ sankolo dɔ tun bɛ yen, ani dugukolo dɔ min sabu bɔra ji la, Ala dalakuma fɛ. 6 O dalilu kelenw de kosɔn, o diyɛnkɔrɔ halakira jahadiba ji jukɔrɔ.
7 Min ye sisan sankolo ni dugukolo ta fan ye, o Kuma kelen bɛ olu mara tasuma kama ; u bɛ mara kiri ani aladɔnbaliw halakili kama.
8 Ne ka mandiw, ko kelen bɛ aw man kan ka ɲinɛ min kɔ. O ye ko: Matigi bolo, tile kelen bɛ iko san ba kelen, ani san ba kelen bɛ iko tile kelen.
9 Matigi ka layidu dafatuma tɛ tɛmɛn a kan, ka a sɔrɔ mɔgɔ dɔw bɛ a miiri ko a mɛnna kojugu. A bɛ muɲu aw de kosɔn, katugu a tɛ a fɛ ka a to aw dɔw ka tunu. A sago kɔni de ye mɔgɔ bɛɛ ka waati sɔrɔ ka u sɔn yɛlɛma.
10 O bɛɛ ni a ta, Matigi ka Don bɛna na iko sonyalikɛla. O tuma, sankolo na latunun mankanba cɛ la ; tasuma na bila diyɛnnafɛnw la ka u silasa; dugukolo, ani fɛn o fɛn baarala a kan, olu bɛɛ bɛna jeni.
Welelikura senuya kama
11 Ayiwa, ni fɛn ninnu bɛɛ bɛ u laban sira kan, aw ka kan ka kɛ Adamaden sifaya min ye, aw ka kan ka balo senuya min kɔnɔ, ani aw ka kan ka bonya min ta ka a da Ala kan : aw ɲɛ bɛ o bɛɛ la, 12 aw minnu sigilen bɛ ka Matigi ka Don nali makɔnɔ ni kɔrɔtɔ ye, tasuma na wuli sankolo la don min ka a jeni ka ban pewu, ani tasuma na bila diyɛnnafɛnw la don min fana ka u kɛ buguri ye.
13 Anw kɔni sigilen bɛ ka min makɔnɔ, Matigi ka layidukan kosɔn, o ye sankolokura ni dugukolokura de ye, tilennenya na sigi yɔrɔ min.
14 O la sa, ne balima mandiw, don nin makɔnɔtuma na, aw ka ko bɛɛ kɛ, walasa Krista nali waati la, aw jɛlen ni aw jalakibali ka sɔrɔ hɛra la.
15 Ani ni an Matigi bɛ sɔn nin ɲɔgɔn muɲuni ma, aw ka da a la ko o kun ye walasa aw ka kisi, iko an balima ni an teri Pɔli ye sɛbɛn ci aw ma, ka o dajira aw la cogo min, ka kɛnyɛ ni hakilimaya ye min dira a ma.
16 A bɛ o de fana fɔ a ka sɛbɛnw bɛɛ la, minnu faamuyali ka gɛlɛn, ani mɔgɔ kalanbaliw ni yɛrɛyɛrɛbagatɔw bɛ minnu kɔrɔ bayɛlɛma iko u bɛ Kitabu Senu yɔrɔ tɔw kɛ cogo min, u halakili kama.
17 Ayiwa, ne ka mandibaw, aw lasɔminen filɛ nin ye, aw ka aw kɔlɔsi aladɔnbaliw kana aw ladon u ka filimakow la, ani aw bɛ sira jɔnjɔn min kan, aw kana o bila.
18 Nka dɔ ka to ka fara an Matigi ni an Kisibaga Yezu Krista ka mandiya ni a dɔnniya kan aw dusu la. Tanu ka kɛ ale ye, kabini sisan ani fo badaa.
Amiina.
Balikukalan tɔgɔladon diɲɛ kɔnɔ, san 2013.
San o san, i n'a fɔ jamana tɔw b'a kɛ cogo min na, Mali bɛ sɛtanburukalo tile 8 waleya n'o ye balikukalan tɔgɔladon ye diɲɛ kɔnɔ.
Ɲinɛn san 2013 ta waleyaliw daminɛ baaraw kɛra juma don, sɛtanburukalo tile 27 san 2013, Bamakɔ lajɛsoba kɔnɔ, Mali la. O ɲɛmɔgɔya tun bɛ jamana kalanko minisiri bolo n'o ye Togola Jakeline Mari Nana ye.
An ka jamana minisiri caman tun bɛ o kɛnɛ kan ani INƐSIKO ka nɔnabila Mali la.
Ɲinɛn ta kunkan tun ye : balikukalan jɔyɔrɔ bɛn ni kelenya sabatili jɛɛmufanga sabatili la.
Mali ka kan k'a cɛsiri alisa balikukalan taaɲɛli ni an ka fasokanw lakodɔnni na.
A ka dantigɛli sen fɛ, Jamana kalanko minisiri, Togola Jakelini Mari Nana ye caman fɔ baaraw ni taabolo yiriwalenw kan minnu sababu bɔra balikukalan na an ka jamana kɔnɔ.
Nka, a y'a jira fana k'a fɔ k'o minnu kɛra, olu tɛ bɔli kɛ, ko jamana gofɛrɛnama ni dɛmɛbajɛkuluw ka kan k'u cɛsiri alisa walasa balikukalan ka san sɔrɔ ka taa a fɛ an ka jamana kɔnɔ bawo, kɛlenw bɛɛ kɔfɛ , jamanaden caman de bɛ yen alisa, minnu bɛ kunfiya dibi kɔnɔ, janko muso kunda.
Ko caman kɛra nin balikukalan tɔgɔladon in baaraw dantigɛli sen fɛ an ka lajɛsoba kɔnɔ Bamakɔ, minnu bɛ tun bɛ balikukalan nafa fɔ an ye hadamadenya, jɛɛmufanga ani sɔrɔyiriwalikow kan an ka jamana kɔnɔ.
Ni dɔnkiliw ni dɔnsenw ye, ansanbulu insitirimantali, n'o ye Mali fɔlijɛkuluba dɔ ye, o ye balikukalan ka ɲɛtaa ni Farafinna kanw lakodɔnni nafa fɔ an ye lajɛbonba in kɔnɔ.
Ali minnu tɛ bamanankan mɛn, kɛrɛnkɛrɛnnenya la, an teri dunan minnu tun b'a fɛ yen, olu tun b'a dɔn ko min filɛ ka da muso cɛsirilenw fɛ, minnu bɛ musojɛkuluw ka tɔn na, n'o bɛ hadamaden sɔn fasaw layɛrɛyɛrɛ, o ye Mali jɔnjɔn da kan ye bamanankan na.
Mali jɔnjɔn tɛ bamanankan dɔrɔn na, a bɛ da Mali kan caman na, wa lakɔlidenw b'a kalan u ka sigidaw la, ani u ka kan.
(A sɛbɛnnen bɛ sɔrɔ bamanankan na yan).
Nin marakakɛ min n'a ka sakɔsiba filɛ nin ye, a tɛna se ka nin muso in lafili a ka jago baaraw la, bawo a ye balikukalan kɛ ɲɔgɔlɔn, n'o ye catiribɔ jɛkulu lakodɔnnen ye Mali la, n'aw ɲɛ b'o wido la, o ka nin catiri in kɔnɔ, nin marakakɛ in tɛna se ka nin jagokɛla muso in laɲagamin a ka wari dilen na muso ma sanni dɔ senfɛ.
Marakakɛ ko ale ka 6.000 taara muso fɛ sanni senfɛ.
Muso in kalanna balikukalan na, a bɛ sɛbɛnni ni jate kɛ bamanankan na. O la, a tɛna sɔn abada marakakɛ ka o kuma fɔlen in ma.
A ko marakakɛ ma k'o ye sanni fɛn o fɛn k'ale fɛ kɔsa in, a y'o bɛɛ sɛbɛn. U ye jate bɔ, muso ye tiɲɛ sɔrɔ marakakɛ kan, o min hakili la ko a bɛna se ka muso k'a sago ye bawo a kɛra a kɔnɔ ko muso ye kunfin ye.
A kamanaganna o la kosɛbɛ. A ye muso ɲininka ko muso ye nin jate in bɔ cogodi. Muso ko a ma ko ale ye balikukalan kɛ.
Aw b'a tɔ faamuya wido kɔnɔ.
Ka fasokan wɛrɛw kalan ka fara i fakan kan, o jɔyɔrɔ ka bon bɛn ni kelenya sabatili la du kɔnɔ ani sigida la.
Mɔgɔ minnu ka kanw tɛ kelen ye, n'olu furula ɲɔgɔn ma, o bɛ na ni gɛlɛya min ye sigida la, du kɔnɔ, ɲɔgɔlɔn mɔgɔw b'o fɔ an ye nin wido sabanan in kɔnɔ.
Yan, kuma bɛ bamanan muso dɔ kan, n'o ye forokiyatigi in kɔrɔkɛ denmuso ye wido kɔnɔ.
A furulen bɛ kɔrɔbɔrɔ muso sigilen in denkɛ ma.
Cɛ taara tunga fɛ.
A muso ni a ba bɛ sigi la ɲɔgɔn fɛ du kɔnɔ a kɔ fɛ.
Muso tɛ kɔrɔbɔrɔkan mɛ, o kama, a tɛ se ka baro kɛ buranmuso fɛ bawo, o fana tɛ bamanankan mɛ.
O nana ni gɛlɛyaba de ye buranmuso ninnu ni ɲɔgɔn cɛ bawo, a kɛra denkɛ ba ɲɛ ko buranmuso fitinin tɛ fɛ ka kuma ale fɛ.
Ci fɔra denmuso somɔgɔw ye.
O la, forokiyatigi in, n'o ye muso fa dɔgɔkɛ ye, o nana ni nin kamalen in ye, ka na ko ɲɛɲini. A bɛ kuma sara kamalen in na, o b'a lase denkɛ ba ma kɔrɔbɔrɔkan na. kɔrɔbɔrɔ muso fana b'a ta fɔ kamalen in ye kɔrɔbɔrɔkan na, o b'o lase denmuso binakɛ ma bamanankan na.
U tora o la, fɔ ɲɔgɔn faamuya nana sɔrɔ ko la. Fura min sɔrɔla bɛnbaliya in na, o de ye, denmuso ka kɔrɔbɔrɔkan kalan walasa a n'a buranw ka bɛn, sigi ka diya.
Wido dɔ fana bɔra jama ye kɛnɛ kan maliden dɔw kan, minnu sera k'u cookoyɔrɔ sɔrɔ baarako sira kan, k'a sababu kɛ balikukalan ye. O fana kɛra sababu ye k'a jira jama na ko balikukalan jɔyɔrɔ ka bon ali dɔbɔli la baarantanya la jamana kɔnɔ.
Nin balikukalan tɔgɔladon in kow daminɛ kɛra kodumanba ye.
Nka, n'a sɔrɔla n tun ka kan ka hakilina jira kɛ balikukalanko ni an ka fasokan yiriwali kunkan, n tun b'a ɲini jamana ɲɛmɔgɔw ni yiriwa dɛmɛbajɛkuluw bɛɛ fɛ an ka jamana kɔnɔ, ko an k'an jija ka an ka kanw don ba la ɛntɛrinɛtiko sira kan.
N'a sɔrɔla ko tɛmɛn tɛna se ka kɛ ɛntɛrinɛti kan diɲɛlatigɛ baaraw taabolo la, jɔdaba bɛ ɛntɛrinɛti la bi Farafinna kanw labaarali n'u layiriwali fana na.
Diɲɛ kɛra bulonba kelen ye bi, jɔyɔrɔ bɛ kan bɛɛ la bulonba min kɔnɔ k'a fɔbaw ka sekow ni dɔnkow n'u sigidakow jira.
K'a sababu kɛ ɛntɛrinɛti ye, barajuru tɛ diɲɛ jamanaw ni ɲɔgɔn cɛ tugun, o sababu kelen na, barajuru tɛ kanw fana ni ɲɔgɔn cɛ tugun.
O la, an ka kanw man kan ka kɛ kuma kɛlan dɔrɔn ye tugun, u ka kan ka labɛn ka kɛ baarakɛlanw ye minnu bɛ bɛɛ nafa diɲɛ fan bɛɛ, wa o sababu bɛ se ka bɔ ɛntɛrinɛti la.
N'an ka jamanaw weelela ka kɔrɔ ko jamana minnu ma bɔ nɔgɔ la, bi, u bɛ weele ko jamana minnu bɛ bɔnɔgɔla sira kan. O cogo kelen na bi, ɛntɛrinɛti kan, ani lajɛba yɔrɔw la, Farafinna kanw bɛ weele ko kan minnu ma bɔ nɔgɔ la, sini u fana bɛna weele ko kan minnu bɛ bɔnɔgɔla sira kan!
An ka kanw bɛna to n'o weelecogo in ye wa?
Ɔwɔ, n'an taara nin cogo in na ka ban k'an ka kanw ta ba la ɛntɛrinɛtiko sira kan, u labaarali n'u layiriwali sira kan, bawo, u jɔyɔrɔ ɲuman jamana kɔnɔ, diɲɛ kɔnɔ, o bɛna to dibi la, o tɛna lakodɔn yɔrɔjan!
Minɛnko t'a balilan ye tugun, a baara dɔnbagako t'a balilan ye tugun, ni jamana ɲɛmɔgɔw y'a ko ta ba la, k'u sɛbɛ don a ma, k'o k'u haminanko ye, an ka kanw bɛ kɔbaw ni babaw tigɛ sisan ka kɛ diɲɛmɔgɔw magoɲɛnanw ye.
K'a fɔ ko baara bɛ se ka kɛ ni an ka kanw ye ɛntɛrinɛti kan bi, o tɛ sigananko ye tugun. Kilawiyew ni lozisiyɛliw labɛnna o kama I n'a fɔ SIL Mali ye min kɛ.
Ne nisɔndiyalen bɛ waati bɛɛ ka kunnafoni di n ka bulɔgu kan bamanankan na a ka di n ye cogo min ka sɔrɔ n ma gɛlɛya foyi sɔrɔ sɛbɛnni kɛli la.
Kumasen misali dɔ filɛ nin ye bamanankan na Fesibuku kan:
Kumasen misali dɔ filɛ bamanankan na Fesibuku kan.
Nin fana ye kumasen misali dɔ ye bamanankan na tiwitɛri kan.
kumasen misali bamanankan na tiwitɛri kan.
Dikisiyɔnɛri camanw bɔra Farafinna kan caman na i n'a fɔ tubabukan - bamanankan, ani tubabukan - wɔlɔfɔkan...
Hakilina ɲuman caman fana bɛ ka waleya ka ɲɛsin an ka fasokanw ma ɛntɛrinɛti kan.
Jan Jaki Meriki ka cɛsiri sababu la, n'o ye Faransika ye min ka kɛlɛ ɲɛsinnen bɛ an ka kanw labaarali n'u yiriwali ma, o ka cɛsiri fɛ, an bɛna baarakɛminɛnw sɔrɔ ɔridinatɛri kan, baarakɛminɛn min b'an dɛmɛ k'an ka filiw latilen sɛbɛnni senfɛ ni ɔridinatɛri ye bamanankan na.
(aw ye ja in lajɛ).
Jan Jaki Meriki cɛsirilen bɛ fana sikarabulu dɔ labɛnni na bamanankan na. Sɔɔni o fana bɛ bɔ.
O na kɛ sababu ye o matarafabaw ma, ka daɲɛ caman dɔn bamanankan na, ka daɲɛ ni kumasenw latununi kɛlɛ ani ka kan kalan tulonkɛ senfɛ, demisɛnw fɛ, walima bɛɛ yɛrɛ fɛ.
(Nin na k'o senɲɛ fɔlɔ ye... ne ka miiri la).
Kibaruya duman dɔ fana ye kiwikisi sɔrɔli ye bamanankan na sɔɔni. Kiwikisi ye diɲɛ dɔnnin bulonba ye, n'o bɛ weele ko wikipeja, baara bɛ se ka kɛ nin min ye ka sɔrɔ ɛntɛrinɛti tɛ ɔridinatɛriw ni telefɔniw kan.
Nin baara ɲuman ninnu kɛbagaw ka kan ka fo, k'u waleɲumandɔn, k'u dɛmɛ, minnu bɛ nin baara ninnu kɛ fu, wa u caman tɛ bɔ Farafinna yɛrɛ.
[Subaga n'a denkɛ Nkolomu.].
n ye a tigɛ ka a da musokɔrɔnin dɔ la.
subaga tun do.
ni a ye den o den wolo, a be o den bɛ dun.
o tuma, a ye dennin kelen sɔrɔ, o ye cɛ ye.
a ko a be o dun.
a ko e!
ne ba, e mana den o den sɔrɔ, e be o dun.
e te hali jisolibaga sɔrɔ.
ko i te a to fɔlɔ ne ka bonya dɔɔni?
a ye a to yen fo a bonyana ka taama ka ŋunuma, fo a ye den nin boloko.
a taara jamana kɔnɔ.
den nin bolila ka ba nin to yen.
a taara jamana kɔnɔ.
ayiwa, a taara jamana kɔnɔ minkɛ, a kɛra masakɛ jamana kɔnɔ.
a ye sow san ka misiw san ka sagaw san.
ayiwa, a ye ci sama a ba ma ko ale be na bɔ so sa.
ba nin ko ayiwa.
ba nin ye i yɛlɛma ka kɛ bama ye ji kɔnɔ sa.
o tuma na a ye sow fɔlɔ bila ka na a nyɛ.
u nana minkɛ, ko dennin tɔgɔ ko Nkolomu.
a ye i kan to:
Nkolomu be min?
juladennin Nkolomu be min?
Nkolomu be min?
juladennin Nkolomu be min?
saga manikɛmɛ, o be Nkolomu fɛ.
misi manikɛmɛ, o be Nkolomu fɛ.
sokɛ manikɛmɛ, o be Nkolomu fɛ.
muso manikɛmɛ, o be Nkolomu fɛ!
Nkolomu te an nyɛ!
juladennin te an nyɛ!
Nkolomu be kɔ, juladennin Nkolomu be kɔ.
o tuma na bama nin ye u to yen.
u tɛmɛnna.
misitigiw fana nana, ba nin wulila tugun.
ko Nkolomu?
Nkolomu?
Nkolomu?
ko ayi, Nkolomu te n nyɛ, Nkolomu te an nyɛ.
juladennin Nkolomu te an nyɛ.
Nkolomu be min?
juladennin Nkolomu be min?
Nkolomu be min?
juladennin Nkolomu be min?
Nkolomu be min?
saga manikɛmɛ, o be Nkolomu fɛ!
misi manikɛmɛ, o be Nkolomu fɛ!
sokɛ manikɛmɛ, o be Nkolomu fɛ!
muso manikɛmɛ, o be Nkolomu fɛ!
Nkolomu te nyɛ!
juladennin Nkolomu te nyɛ.
olw fana tɛmɛnna.
a nana se sagatigiw ma.
ko Nkolomu?
Nkolomu?
ko ayi, ko anw te Nkolomu ye.
ko Nkolomu be kɔ!
ko Nkolomu be kɔ!
juladennin Nkolomu be kɔ!
saga manikɛmɛ, o be Nkolomu fɛ!
misi manikɛmɛ, o be Nkolomu fɛ!
sokɛ manikɛmɛ, o be Nkolomu fɛ!
Nkolomu te an nyɛ!
juladennin Nkolomu te an nyɛ.
olw fana tɛmɛnna fo a nana se Nkolomu yɛrɛ ni a musow ma sa.
u nana, u sera kɔba nin da la tugun.
ba nin wulila ka na ko:
Nkolomu be min?
Nkolomu be min?
juladennin Nkolomu be min?
juladennin Nkolomu be min?
sokɛ manikɛmɛ, o be Nkolomu fɛ.
muso manikɛmɛ, o be Nkolomu fɛ!
Nkolomu ye n ye, Nkolomu ye n ye!
juladennin Nkolomu ye n ye!
juladennin Nkolomu ye n ye.
kabini o kɛra, a ye muru fori ka bama nin kan tigɛ a nana so, a ni a ka misiw ni a ka sagaw ni a ka sow.
o tuma na, mɔgɔ bɛ girinna ka na, ko e!
Nkolomu nana, Nkolomu nana.
ba nin sigilen be so kɛrɛ fɛ.
ba nin ko a be kuma, a ma se ka kuma.
ba nin fana binna, ba nin sara.
o tuma na, a ni a muso ni a denw bɛ tora so kɔnɔ.
Bamusobugu sira ja. 
Ne tun deli la ka kunnafoni dɔ di Bamusobugu sirako gɛlɛyaw kan.
Nin walan bila in na, anw taara ɛntɛrinɛti kalan dɔ la Zezana Gara la sɔmiɲɛ cɛmancɛ la. O y'a sɔrɔ sira in falen bɛ ji la, tɛmɛn yɔrɔ foyi tɛ yen fɔ n'i donna foro dɔ kɔnɔ.
I b'i sen na, i bɛ nɛgɛso la, i bɛ wotoro la walima i bɛ moto la walima i bɛ mobili la wo, i bɛ cɛnni kɛ o foro kɔnɔ.
O de y'a to san o san, foro minnu bɛ sira in da la, olu tigiw bɛ yɔrɔ dɔ bila mɔgɔw tɛmɛn sira ye, o si tɛ mago ɲɛ bawo ji bɛ jɔ fan bɛɛ la.
Walasa u kana cɛnni kɛ forow kɔnɔ, mɔgɔw bɛ taama ji ni bɔgɔ la.
N'i ye sira in ja lajɛ, k'a dɔn ko a bɛ o cogo la samiɲɛ o samiɲɛ, i b'a dɔn ko Bamusobugukaw bɛ sɛgɛn min na u ka jago misɛnninkow la Zezana Gara sugula.
O la, sira in ka kan ni dilali ye wa sira tɛ ɲɛ fiyɛwu fɔ ni bɛlɛ kɛra a kan.
N'o se tɛ Bamusobugukaw ye, a bɛ kɛ cogodi?
BANINYÈGÈNÈ FURULI
n ye a tigè ka a da cè dò la.
a ye den dò sòrò. a ma sòn ka a tògò fò mògò si ye.
den nin ye muso ye.
a bonyana ka bonya fo ka a se furu ma.
o tuma na, jaga den nin tògò ko Baninyègènè.
ni mògò o mògò nana, a bè a fò ko ni a sera ka den nin tògò fò, o tuma na, a bè den nin furu o tigi ma.
ayiwa, a nana o ta, mògò min mana na, o bè a fò ko den nin tògò ? a bè a fò ko ni i sera ka o tògò fò, n bè a furu i ma.
dow bè a fò Fanta, dow bè a fò Manu, dow bè a fò Jènèba, mògò si ma se ka den tògò fò.
jelikè dò ye a mèn sa. o ye a ka ntaman ta, o bè nalen.
o ni musokòrònin bènna ko n denkè, ko e bè taga min ?
ko ne bè taga dugu dò la, ko dò bè yen, a ko a tè a den di mògò si ma, fo o ka a tògò dòn.
ko o tuma na, e bè a tògò dòn wa ?
ko ayi.
ko ni i ye woro di ne ma ani syèfan, ko ne bè a tògò fò i ye.
o tuma, jelikè ye a bolo don pòsi la ka syèfan di a ma ani woro.
a ye a tògò fò a ye ko a tògò ko Baninyègènè.
o tuma na, jelikè fana ye ntaman ta a bè a la : dèrèn dèrèn dèrèn dè !
jelikè muso ye Baninyègènè !
masa Ala ye konyumannin da n nyè !
dèrèn dèrèn dè ! dèrèn dèrèn dèrèn dè !
jelikè muso ye Baninyègènè !
masa Ala ye konyumannin da n nyè !
dèrèn dèrèn dè.
ayiwa, den ye i sigilen to so kònò a kasira ko ne ba yo !
jòni ye n tògò fò jeli ye, ko n tògò ko Baninyègènè ?
masa Ala ye kojugunin da n nyè.
ayiwa, dennin bè kasi la. jelikè kòni bè a la : dèrèn dèrèn dèrèn dè !
jelikè muso ye Baninyègènè !
masa Ala ye konyumannin da n nyè.
ayiwa, a nana, a sera u ka du kònò, u ye a bisimila ka ji di a ma.
O tuma dennin kasira ko a tè a fè,
fa ko ee ko i bè a fè dè.
ko mògò si ma se i tògò la,
dòw nana, dòw ko Fanta. dòw ko Mamu, dòw ko Jènèba. mògò si ma i tògò dòn.
o tuma, jelikè ye i tògò dòn
an bè i di o ma.
o tuma, n bè a fò i baw ye u ka i ka kònyòminènw siri.
furu bè siri, i bè taga a nò fè.
u ye a konyè kè ten.
ayiwa, n ye o ta yòrò min, n ye o bila yen.
A BOLILA
erebeli bolila, erebeli tununna a na!
Malidenw yo!
Mali ye hɔrɔnya dugu ye!
erebeli bolila, (a) bolila ka furumuso to !
erebeli bolila, (a) bolila ka wolodenw to!
erebeli tununna, erebeli tɛ ye tun !
Malidenw yo!
Mali ye kelenya dugu ye!
erebeli bolila, erebeli ma ye!
Malidenw yo!
Mali ye kelenya dugu ye!
Ko hɔrɔnya bɛ Mali, ko jɛnmaaya bɛ Mali !
Ko badenya bɛ Mali, ko kelenya bɛ Mali!
Malidenw yo!
Mali ye kelenya dugu ye!
erebeli bolila Gawo cɛ ni kulo don!
erebeli bolila, erebeli ma ye tugun!
Malidenw yo!
Mali ye kelenya dugu ye!
Ne tulomasama a tɛ wa?
ne fakɛ o tɛ ?
Ne woloba, o tɛ wa?
walayi jeli be Mali!
Malidenw yo!
Mali ye kelenya dugu ye!
erebeli bolila erebeli ma ye tun kɛ!
Malidenw yo!
Mali ye kelenya dugu ye !
Mali o!
Mali o!
Mali bɛ weele iko jelidenw bɛ ɲaaɲaa!
"Mali danbe duguba walayi Mali abarika n'i ye"!
erebeli bolila bolila ka baden jugu caman to !
erebeli bolila bolila ka baden jugu caman to !
erebeli bolila, erebeli tɛ ye tugun!
Malidenw yo!
Mali ye kelenya dugu ye !
Malidenw yo!
Mali ye kelenya dugu ye !
erebeli bolila Gawo jɛ ni kulo don!
erebeli bolila, erebeli ma ye tun!
Malidenw yo!
Mali ye kelenya dugu ye!
erebeli bolila Kidali jɛ ni kulo don!
erebeli tununna, erebeli ma ye tugun!
Malidenw yo!
Mali ye kelenya dugu ye!
KONATE - ALADƐN NI JINƐMORI LANPAN
Aladɛn tun ye cɛmannin salabaatɔ dɔ de ye.
A tun t’a ba lamɛn.
A tun bɛ tile ban dugu kɔnɔ yaala la n’a tɔnɲɔgɔnw ye.
Don dɔ, ka Aladɛn n’a tɔnɲɔgɔnw to balontan na cɛ dɔ ko a ma : « Aladɛn, ne y’i bɛnkɛ de ye, nka i tɛ ne dɔn.
Ne y’i ba dɔgɔkɛ de ye, nk’an farala kabini an fitinin barisa nson dɔw ye ne soɲɛ ka taa ni ne ye yɔrɔ jan.
Aladɛn ma da cɛ la, barisa a fa n’a ba si ma cɛ in kofɔ a ye.
Cɛ sɔminna ko Aladɛn ka da a la.
O tuma a ko : « N den Aladɛn, na n nɔfɛ butiki in kɔnɔ.
Ne bɛ taa fini kuraw san k’u d’i ma, bawo minnu b’i la, u nɔgɔlen don wa u tiɲɛlen don fana. »
U taara butiki kɔnɔ.
Cɛ ye duloki kuraw san Aladɛn ye.
O diyara Aladɛn ye kosɛbɛ, a ko : « Sisan, n dar’i la, bɛnkɛ.
Ni n bɛnkɛ tun t’i ye, i tun tɛna nin fɛnɲumanw san ne ye. »
Cɛ ko : « Ne y’i bɛnkɛ yɛrɛyɛrɛ de ye.
Na n ka nka so yɔrɔ jira i la, o kɔfɛ, an bɛ taa ɲɔgɔnfɛ, n ka taa n ɲɛda n kɔrɔmuso n’i fa kan. »
Aladɛn sɔnna cɛ ka kuma ma.
Tiɲɛ yɛrɛ la, cɛ in tun tɛ Aladɛn bɛnkɛ ye ; jinɛmori juguba de tun don min bɛ duguw yaala ka kojuguw kɛ mɔgɔw la.
Aladɛn ni jinɛmori jugu in taamara kosɛbɛ fo ka bɔ dugu kɔfɛ.
U ye furancɛjan fana taama dugu kɔfɛ.
Aladɛn nana sɛgɛn ka siran daminɛ.
A ye jinɛmori ɲininka : « N bɛnkɛ, an ka so yɔrɔka jan tugun wa ? »
Jinɛmori ko :
» Ayi, Aladɛn, an sera yɛrɛ, barisa a bɛ jiri ninnu kɔfɛ . »
U nana se jirituba lankolon dɔ m̀a, i tɛ foyi mankan mɛn yɔrɔmin na ni kɔnɔkasikan tɛ.
Jinɛmori y’a jɔ kabakurun belebele dɔ ɲɛfɛ, k’a fɔ Aladɛn ye : « N den Aladɛn, ne ka so ni tɔw ta tɛ kelen ye.
N ka so bɛ dugujukɔrɔ.
Kabakurunba in de y’a donda taamashɛn ye. »
Aladɛn siranna.
A y’a fɔ jinɛmori ye : « Benkɛ, ne bɛ ka siran.
N b’a fɛ ka segin n bangebagaw bara. »
Jinɛmori y’a t’a tɛgɛ ma, k’a kan kɔrɔta k’a fɔ a ye :
« N mana min f’i ye, i b’o de kɛ ».
Sɔɔnin, jinɛmori kulela siɲɛ saba : « Abarakadabara ! »
O yɔrɔmin bɛɛ, kabakurun belebele tununna, ka soda dɔ jɔ a nɔna.
Yɛlɛn-yɛlɛnnan dɔ bɛ ka jigin dugujukɔrɔ, mɔgɔ bɛ se ka min ye.
Jinɛmori ko : « Aladɛn, i bɛ jigin dugujukɔrɔ.
I bɛ sendaɲɛ kɛmɛ kɛ, ka fara i kininbolo fɛ.
I bɛ sendaɲɛ kɛ tugun, o kɔ i bɛ far i ɲumanbolo fɛ.
I bɛ laban ka sendaɲɛ kɛmɛ kɛ, o kɔ ka fara i kinin fɛ.
I bɛ lanpan dɔ sɔrɔ i ɲɛfɛ.
I b’i ta, ka n’a di n ma.
N bɛna duloki kura caman wɛrɛw san i ye, o kɔ an bɛ taa i somɔgɔw bara. »
Aladɛn ko : « N bɛ siran, bɛnkɛ. »
Jinɛmori ko : « Kana siran, n den Aladɛn.
N bɛ bololanɛgɛ in d’i ma, i b’a don i bolo la.
A b’i lakana.
Sisan, jigin ! »
Aladɛn jiginna dugujukɔrɔ yɛlɛn-yɛlɛnnan fɛ.
A fɔlɔla ka sendaɲɛ dan ; jinɛmoro tun ɲagarilenba don sanfɛ, Aladɛn taara lanpan min nɔfɛ ; jinɛmori lanpan don.
Jinɛmori ka fɛerɛ tun b’a kɔnɔ :
ni Aladɛn nana ni lanpan ye, a b’a bɔsi a la dingɛ bɔda la, ka Aladɛn nɔni ka taa dugujukɔrɔ, ka tila k’a fɔ siɲɛ saba :
« Abarakadabara ! »
O tuma, kabakurunba bɛna dingɛ da geren Aladɛn ɲɛ, walasa a kana se ka bɔ tugun.
Aladɛn kɛlen ka farako saba kɛ, a ye lanpan ye, k’a ta.
O kɔ a yɛlɛnna.
Jinɛmori y’a jɔlen to da la k’a f’a ye : « N den Aladɛn, lanpan di ne ma fɔlɔ, o kɔ i bɛ bɔ. »
Aladɛn tun ma da a bɛnkɛ nanbaratɔ in na.
A ko a ma : « Bɛnkɛ, ne b’a fɛ ka yɛlɛn ni lanpan ye n bolo. »
Jinɛmori diminna ka kule : « Aladɛn, lanpan di n ma sisan ! »
Aladɛn ko : « ne b’a fɛ ka yɛlɛn »
Jinɛmori balala ikɔrɔ ka Aladɛn tan n’a sen ye, k’a labin dingɛ kɔnɔ.
A ko : « Abarakadabara ! »
O yɔrɔnin bɛɛ, kabakurunba nana dingɛ bɔda geren.
Jinɛmorikɛ y’a ka nijuguya yɛlɛ kɛ ka taa n’a yɛrɛ ye.
Aladɛn kɛra kasoladen ye, bawo a tun t’a dɔn a bɛ se ka bɔ cogo min dingɛ kɔnɔ.
Ala ni dibi bonya kojugu, Aladɛn ɲɛ tun tɛ foyi la.
A ka kasi daminɛ.
Nk’a ɲinɛkalatɔ magara bololanɛgɛ la, jinɛmorikɛ ye min d’a ma, bololanɛgɛ ko a ma :
« Min ka d’i ya, o fɔ n ye, n k’o kɛ ! »
Aladɛn k’o tuma : « N’i bɛ se ka n labɔ dingɛ in kɔnɔ, o kɛ ! »
ɲɛtugu-ka-yɛlɛ dɔrɔn, Aladɛn y’a yɛrɛ ye kɛnɛma n’a ka jinɛmori lanpan ye.
A bolila ka somɔgɔw sɛgɛrɛ.
A ba ko a ma : « Aladɛn, n den, sann’i ka taa baarakɛ, i tun taara bajanbilaya la dugu ɲɛfɛ.
I ma se ka na ni foyi ye nin lanpan kɔrɔba in kɔ.
I tɛna dumuni kɛ bi, barisa wari tɛ ne kun »
Aladɛn sɛgɛnnenba taar’a da.
Sanni a ka sunɔgɔ a ko :
« A ! Ni ne ka bololanɛgɛ tun bɛ se ka dumuni di ne ma sa ! »
Nka bololanEgE ma kuma.
Aladɛn ko :
« A ! Ni ne ka lanpan tun bɛ se ka ne dɛmɛ ! »
Lanpan ko :
« Min ka d’i ye Aladɛn, o fɔ, n b’o d’i ma. »
Aladɛn ko a ma :
« Diɲe dumuni dumanw bɛɛ di n ma, n k’o dun. »
O yɔrɔnin bɛɛ la, so fara suman suguya bɛɛ dɔ la.
Aladɛn ba kabakoyara.
A n’a den ye dumuni kɛ ɲɔgɔnfɛ, nka o y’a fɔ a ye, k’a kan’a ɲininka.
O cogo la, lanpan tun b’u ladumuni don o don.
Denmuso cɛɲi dɔ tun bɛ faama bolo, a b’a fɛ ka min furu waritigiba dɔ ma.
Faama den tun ka di Aladɛn ye kojugu.
Aladɛn y’a fɔ lanpan ye :
« So min ɲɔgɔn tɛ diɲɛ kɔnɔ, o jɔ n ye, i ka sɔrɔ ka fa diɲe nafolobaw bɛɛ la. »
Aladɛn kɛlen k’a sago sɔrɔ, a taara faama denmuso ɲini furu la.
Faama taar’a ɲɛda Aladɛn ka so n’a kɔnɔ nafolow kan tuma min, a ko :
« Aladɛn, n bɛ n denmuso di e de ma ».
O cogo la, Aladɛn ye faama denmuso furu.
U yɛlɛmar’u ka sokura kɔnɔ.
Jinɛmori jugu in y’a faamu k’a tɛna se ka lanpan in sɔrɔ tugun a si tɔ kɔnɔ.
Kabini a tununna o la, mɔgɔ si m’a ye ɲɛ la bilen.
Aladɛn n’a muso n’a ba y’u ka diɲɛlatigɛ latɛmɛn hɛrɛ la, so ɲumanba in kɔnɔ.
DONSOYA.
Marifamugu dilanni.
Dugu sɛgɛ bɛɛ bɛ dalajɛ.
U bɛ sɛnsɛnnan dilan ni bin ye, ka sɛgɛ da o kan k a maɲigin tile fila kɔnɔ.
A ji bɛ minɛ daga dɔ kɔnɔ, k'a mawuli, ka a sɔrɔ k'a sɛnsɛn filenkaban kɔnɔ.
A bɛ suma, k'a simi, k'a gɛlɛya, k'a ja.
N'a jara, a ni finfin ni sufuru ni fɛn jukunaman dɔ bɛ susu kolon kɔnɔ.
O mugu bɛ laja tile la.
N'a jara, u bɛ dɔ kɛ marifa kɔnɔ, k'a mafilɛ n'a ka di.
N'a mankan bɔra, a bɛ tɛntɛn tuguni i n'a fɔ basimugu.
Ka sɔrɔ k'a da tile la tuguni.
O de bɛɛ kɛlen, a bɛ kɛ marifamugu ɲuman ye.
U bɛ sɔrɔ ka gerew lafa a la, k'a mara.
Donsoya daminɛ.
Fɔlɔfɔlɔ, marifa tun bɛ san k'a di bɛɛ dɔgɔni ma du kɔnɔ. A bɛ fɔ a ye: Donsoya dege.
O fana bɛ dosoya dege ni ntubaninfaga ye ani wɔlɔ ni kami, ni sogo dɔgɔmaninw.
A bɛ boliɲinin daminɛ n'a ye sogo dɔgɔmanin fila ni saba faga.
Donso ka laadaw.
Donsoya laada dɔw filɛ nin ye:
N'i ye donsoya daminɛ, i ka kan ka se i dusu la, k'a se i yɛrɛ la, i tɛ jɛnɛya kɛ, i tɛ nanbara kɛ. N'i ye olu kɛ, i tɛ sogo faga.
I ka kan ka saraka bɔ fana Kɔndɔrɔ ye ani Sane ye.
Donsokuntigi de bɛ kunbɛn dilanla.
Boli de don min b'a to donsokaranden bɛ sogo ye joona n'a taara donsoyayɔrɔ.
A bɛ maninkala donso bɛɛ bolo.
Ko n'i ma kalifa karamɔkɔ la, ko sogo ɲama b'i minɛ.
I b'a bonya, i tɛ dimin a kɔrɔ, n'o kɛra, a bɛ boli dilan, i tɛ sogo faga.
I bɛ taa donsoyayɔrɔ, i tɛna sogo ye sanko k'a faga.
N'i b'a fɛ donso kana sogo faga, i bɛ siraninkɔkɔma fara lafa bɔgɔ la ka a bila jiribaron nɔ.
I bɛ kabakurun da a kan, a kana bin, o y'a sɔrɔ i ye kilisi fɔ a ma.
Ni o siraninkɔkɔma ma bin, sonsokaranden tɛ sogo faga.
N'a y'a dɔn ko a karamɔkɔ de bɛ k'a bali ka sogo faga, a bɛ woro san, ka dunun kelen ni sɛbakɔrɔ minɛ ka taa a karamɔgɔ deli.
O fana bɛ siraninkɔkɔma fara lajigin k'a bɔ jiri baron nɔ, ka woro saraka a ye.
Ni karamɔgɔ y'o kɛ, a bɛ tila k'a fɔ donsokaranden ye:
ka wula diya i la, ka Kɔndɔrɔ ni Sane diya i la, donsobaw su ka diya i la.
Donsow bɛ siran ɲɔgɔn ɲɛ k'a sababu kɛ boli ye min b'u bali ka sogo faga.
Ni donsokaranden ye sogocɛman faga, a bɛ a woro ni a golo di karamɔkɔ ma.
O bɛ tila k'a labila.
Mangalanin.
Mangalanin ɲama ka jugu ka tɛmɛ.
I bɛ lakarilan de kɛ mankarani sogo la sanni i ka taa n'a ye so.
Ni donso ye mankarani faga, a ka kan ka sɛnɛbulu de kari, k'o tɔɲɔnkɔ, k'o ji dɔ kɛ a fari la walima k'a bulu balabala k'i ko n'a ye.
N'o ma kɛ, a den dɔ bɛ sa ɲama fɛ.
Ɲama bɛ den ɲɛ bɔ a fara kɔnɔ, k'a ɲɛkuru funun.
Ba yɛrɛ bɛ siran ka maga den na o wagati.
Bɛɛ dalen bɛ mangalanin ɲama la.
A bɛ fɔla ko mangalanin ku ɲama de ka jugun kosɛbɛ.
O de kosɔn ni donso ye mangalanin faga, a bɛ ku tigɛ k'a di a muso ma, o bɛ o siri den kan na.
Mɔgɔ bɛ to k'o de sirilen ye den dɔw kan na tuma kelen kelen, ko a bɛ ɲama gɛn ka bɔ den na.
A bɛ fɔla ko mangalanin bɛ kaya bila mɔgɔ la, ko dɔw bɛ kaya bila u yɛrɛ la, ni donsokɛ ye marifa dasin u la; ko ni o tora ka kɛ, ko kaya bɛ donsokɛ yɛrɛ minɛ.
Donso bɛɛ bɛ siran mangalanin ka kaya jigilen ɲɛ.
A bɛ fɔla fana ko mangalanin de sogo ka di filɛlikɛla ye.
Kuntani ani kami.
Ni donsokɛ ye marifa ɲɛsin kuntani ma, a bɛ i yɛlɛma k'a yɛrɛ kɛ saga ye.
Ni donsokɛ ye a faga o sawura la, donsokɛ bɛ sa. Sabu a ɲama ka telin kojugu.
Ni a joginna marifakisɛ fɛ, a bɛ taa i sigi ton dɔ kɛrɛfɛ.
A bɛ fɔla k'o ye a dogoyɔrɔ de ye.
Donso dɔw y'a fɔ k'u delila ka kuntani ye ka sɛjɛ k a saraka ye.
A bɛ fɔla ko kuntani de bɛ kamiw kɔlɔsila; ko kamiw ye jinɛw ka sɛ de ye, k'olu de ko ko kuntani ka kamiw kɔlɔsi.
Ko kamin dɔ bɛ yen, k'o bɛɛ tɛ se k o ye, ko donso min mana a faga, k'o ɲɛ bɛ fiyen, sabu ale de ye jinɛw ka sɛkuntigi ye.
Dajɛ.
Ale de ye sogo kunbaw ka subagaba ye, a ɲama ka jugu ka dama tɛmɛ.
Ni donsokaranden ye dajɛ faga, a ma kan ka maga a la ni a m'a lakarilan k'a la fɔlɔ. N'a m'o kɛ, ɲama b'a sɔrɔ, a bɛ fiyen o yɔrɔnin bɛɛ la.
Ni donsokaramɔkɔ ye lakari kɛ dajɛ la, a ɲama bɛ bɔ a da ni a nun fɛ a sisima.
Nka ni ɲama bɛ bɔ, a ma kan k'i jɔ a ni fiɲɛ cɛ. N'i y'o kɛ i bɛ fiyen walima i bɛ sa.
Dajɛ ɲama bɛ se ka bagi bila mɔgɔ la.
N'i y'a sɛgɛrɛ, n'i tɛ donsokɔrɔ ye, ni a ye a daji tu i kan, bagi b'i minɛ n'o kɛra fo n'i ye lakari ɲinin k'i yɛrɛ furakɛ n'o ma kɛ, bagi b'i sen ni bolo tigɛ.
A bɛ fɔ ko n'i y'i jɔ dajɛsu kɛrɛfɛ, o bagi b'i minɛ, o la i bɛ lakari de ɲinin k'i furakɛ, n'i m'o kɛ, i tɛ kɛnɛya.
N'i b'a fɛ ka dajɛ faga, i bɛ lakari ɲinin donsokɔrɔw fɛ.
Donsokalanden bɛ siran dajɛ fagali ɲɛ ka sabu kɛ a ɲama ye.
Ni donsoya ma diya.
Ni donso ma se ka sogo faga ka boli caman to a bolo, a bɛ se filɛlila ma, ko a dangalen don.
N'o ko ko a dangalen don, a bɛ donso tɔw dalajɛ ka saraka bɔ donsow ye.
U bɛ taa sirakunbɛn na ka sɛ ni dɛgɛ k'a saraka ye, u bɛ tila ka saraka bɔ ton ye fana.
N'o bɛ kɛra, a bɛ mugu ta Kɔndɔrɔ ni Sane tɔgɔ rɔ, ka marifa ta su fɛ, u bɛ donsotulonkɛ kɛ fo su dugutila.
Ni minnu ye subaga ye u cɛla, olu b'a fɔ:
Sinin n bɛ sogo faga, n bɛna a ku di sorokɛ ma.
N'o kɛra, sɔrɔ fana bɛ sɛwa.
Ni dugu jɛra, a bɛ taa donsoyayɔrɔ, n'a ye sogo faga, a b'a ku tigɛ ka taa a di sɔrɔ ma. O fana bɛ dɔnkili da k'a tanu.
Donso tɔw bɛ taa a fɛ ka sogo golo bɔ, k'a tigɛtigɛ, ka taa n'a ye so.
Nka ni donso min ye lahidu ta, ni a ma se ka sogo faga, o b'i dogo so kɔnɔ k'i da fo ka su ko; mɔgɔ si t'a ye.
Ni su kora, a ma ye, a bɛ fɔ:
Fosi ma mɛ! donsokɛ ma don so wa?
A nana, sabu a ma sogo ye.
A bɛ donsoya dabila.
Sɔsɔli delila ka don donsow ni ɲɔgɔn cɛ.
Donso fila y'u kali Kɔndɔrɔ la ne ɲɛna ani ton na, musoko rɔ.
U ye ton siri k'o bila sirakunbɛn na, u tilala ka sɛ ni dɛgɛ kɛ saraka ye, u fila bɛɛ y'u ka marifa jɔsɔ, k'u kali:
ni tiɲɛ yɛrɛyɛrɛ de ye Kɔndɔrɔ ye, ko nkalon min dalen b'ale la, ko ni ale sɔn tigitigi de don, ale mana o marifamugu masɛnnen ci sogo o sogo la, o kana sa. Ko ni ale sɔn tɛ, a mana marifa masɛnnen gɔsi sogo min na, o ka sa.
Min jo tɛ a la, a ma sogo faga, dɔ nin dun ye sogo naani faga tile segin kɔnɔ.
Ka i kali ton na, o sabu de ye donso bolo ka tiɲɛ dɔn, u bɛ marifa ta k'a kɛ u sere ye.
U b'a fɔla ko sogo tɛ faga nkalon kan.
Donsow tanuni.
Ni donso ye sogo faga, sɔrɔ bɛ taa a ka so k'a mabalima.
A bɛ dɔnsokɔrɔw ka kow lakali, k'u ka sogo fagalenw madan.
Donso tɔw bɛ dɔn kɛ.
N'u sɛwara u b'a fɔ jelikɛ ye:
Ni dugu jɛrɛ, sinin sɔgɔma, n bɛna sogo di i ma, ni Ala sɔnna.
Minnu ye sogo lahidu ta jelikɛ ye, olu bɛ taa donsoyayɔrɔ.
Dɔw bɛ sogo faga, dɔw tɛ fɛn faga.
Jelikɛ bɛ tila ka donsokuntigiw madan:
siniya Manbi, ko Manbi kɛra wɔkulɔ ye, siniya Jata, aw ma Jata komɛ wa? Denderi o, karamɔkɔ Denderi.
A bɛ donsokɛ kɔrɔ dɔ ka filekan ladege, donsow fana bɛ file fiyɛ, k'a fɔ ɲɔgɔn ye k'u ka don kungo kɔnɔ, ka taga sogo joginnen nɔfɛgɛn.
U b'a taga a nɔ lajɛ fo k'a faga, u b'a golo bɔ, k'a boso, ka na n'a sogo ye k'a tila.
Sinbɔnnasi.
Ni donso sara, u bɛ a sinbɔnnasi kɛ.
U bɛ a dɔgɔda.
Donso bɛɛ bɛ don kungo kɔnɔ.
N'u ye sogo faga, u b'a woro mara sibɔnnasi ɲɛ.
Sibɔnnasi don, donsow bɛ taa ni sogo ni woro ye.
A don mana se, donso bɛɛ bɛ taga yen.
Donso bɛ fɛn min dun k'a to donsoya la kungo kɔnɔ, u bɛ taa n'o bɛɛ dɔ ye: tabaden, buren, fiyɔn ani ɲɔnbi.
U dontɔ dugu kɔnɔ, u bɛ marifa ci.
N'u sera du kɔnɔ, u bɛ u ka sogodɔni jigin, k'u sigi.
Dumuni ni ji bɛ na di u ma.
Sogo min nana, o tilancɛ bɛ di banbagatɔ muso ma.
A bɛ fɔ o de ma ko su ka sanba fɔlɔ ani a ka sanba laban.
Donsow bɛ u ka minniji dɔ fana di a ma.
N'u y'u min, u bɛ dɔn daminɛ; u bɛ si u ɲɛ na.
Donsow bɛ bonya kɛ jelikɛ ye. Sinbɔnnasi ɲɛmɔgɔ fana bɛ bonya kɛ a ye.
Sinbɔnnasi wagati, dɔw bɛ saraka bɔ Kɔndɔrɔ ye ani Sane.
Ni dugu jɛra, u bɛ kaburu lamini siɲɛ saba, k'u jɔ k'u ɲɛsin kɔrɔn na ka marifa ci.
N'o bana, u bɛ dugasɛ minɛ, ka taa sirakunbɛn na, ani bolokolibuguda la. U bɛ jɔ ka kɔri kɛ u cɛma, ka ton bila o kɔnɔ, ka dugasɛ faga saraka ye.
N'i saraka minɛna, u taara ni sogo min ye, u b'o tobi.
Donso min sara, o ka dutigi bɛ na ni a ka donsoyaduloki ye. O bilelenba don.
Donsow dɔrɔn de bɛ se ka taa o yɔrɔ nin na.
Jeliw ni bilakorow tɛ taa yen.
Mɔgɔ minnu tɛ donso ye, a bɛ fɔ olu ma ko « barani ».
U ka dumuni bɛ di u ma u dan na.
Donsow dɔrɔn de bɛ dumuni kɛ ɲɔgɔn fɛ.
N'u tilara dumuni na, u b'a tɔ jeni.
U bɛ segin so, ka banbagatɔ kaburu lamini siɲɛ saba.
U b'u jɔ, k'u ɲɛsin tilebin la ka marifa ci; u bɛ tila ka taa jiri kɔrɔ ka dɔlɔ min.
N'u tilara dulɔmin na, u bɛ dugaw don su ye.
Sukuntigi bɛ na ni dɔlɔ ye tuguni, ka wari di jeliw ma.
Jama bɛ jɛnsɛ, bɛɛ bɛ taa a ka so.
Donsoya maana.
A bɛ fɔla ko wɔkulɔw de bɛ donsoya gundo bɛɛ dɔn.
Ko boli dɔ b'u bolo, k'o tɔgɔ nɔkɔ.
Ni donso min b'a fɛ k'o boli sɔrɔ, i ni wɔkulɔw bɛ sarati.
A fɔra n ye ko cɛ dɔ ni wɔkulɔw saratira, u saratira ko wɔkulɔw ka nɔkɔ di a ma; ko n'a sera ka sogo sugu bɛɛ faga, ko wɔkulɔw k'a faga saraka ye nɔkɔ ye.
Donsokɛ seginna so, ko ka marifa dɔ d a ma.
Marifa dira a ma, a ye donsoya daminɛ ni kɔnɔw ye, ka tila ka sogo dɔ wɛrɛw faga.
A kɛlen k a don, ko a ka sogofaga tora sogo kelen de ye, a taara so k'i lafiɲɛbɔ, sabu don tun surunyara.
A tun b'a dɔn ko n'a taara donsoyayɔrɔ, a tun bɛ sogo faga, wɔkulɔw fana tun bɛ ale kɛ saraka ye nɔkɔ ye. Fo ka don dɔgɔdalen tɛmɛ.
Wɔkulɔw y'a sɛgɛrɛ so.
U y'a fɔ a ye:
n teri, i saratikan sɔsɔ, wuli an ka taa!
Donsokɛ ye a ba wele k'a ɲɛfɔ a ye:
n na!
n mafilɛ kosɛbɛ, i ka taa fɔ mɔgɔw ye ko n taara kungo kɔnɔ, ko n tɛ segin tuguni so.
Donsokɛ ba ye kasi daminɛ, ka bɛɛ wele ko ale ka du cira, ko ale den bɛna sa.
O kɛlen, donsokɛ ni wɔkulɔw taara ɲɔgɔn fɛ.
U selen wɔkulɔw fɛ yen, u ye boli labɔ ka donsokɛ labin a kantigɛli kanma, ka kilisi fana fɔli daminɛ.
Nka donsokɛ sunguru tun ye subaga de ye; o y'i kɛ kɔnɔ ye ka taa i sigi jiriju dɔ la u kunna.
Wɔkulɔw kɛlen k'u labɛn a kantigɛli kanma, subagamuso y'u bugɔ ni barika ye fo ka u joli kɛ boli kan.
A ko a kamalen ma:
wuli n cɛ! u ka boli bɛɛ ta! an ka taa so.
U selen so, donsokɛ ye a ba wele k a fɔ a ye k'a sunguru de y'a kisi saya ma, ka tila ka wɔkulɔw faga.
A ko a ba ma, k'u ye wɔkulɔw ka boliw bɛɛ ta.
O bɔlen kɔ a la, donsokɛ nin ye sogo sugu bɛɛ faga fo minanmusomannin kelen.
Don dɔ, a taara minan dɔ sɔrɔ ton dɔ kɛrɛfɛ.
A seginna so, a ma sɔn ka minan faga, o minan fana tugura a nɔfɛ fo so kɛrɛfɛ, a kɛlen ka donsokɛ ka so yɔrɔ dɔn, a seginna kungo kɔnɔ.
A jiginnen a den na, a taara dugu kɔnɔ, cɛ nɔfɛ.
A taara a sɔrɔ sunɔkɔ la, a y'a lakunu.
A ko k'u ka taa ɲɔgɔn fɛ.
A ko a ma, u bɔlen dugu kɔnɔ:
N ye i wele de ka n den kalifa i ma.
Donsokɛ sɔnna, a taara minanden ye a ka so kɔnɔ, hali a ma fɛn fɔ mɔgɔ si ye.
Don dɔ, a muso donna a ka so kɔnɔ ko a b'a furan.
A ye minandenni ye dɔrɔn, a taara bere ta k'a fag, ka a lamara a cɛ ɲɛ.
Cɛ seginnen so wula fɛ, a y'a fɔ a ye.
N fana ye sogo faga bi.
O kɛlen hali cɛ ma sɔn tuguni ka ji min, o fɔlen.
A diminna k'a b'a muso bugɔ.
Minanba seginna ka sɔrɔ a den fagara, a ko donsokɛ ma ko a kana dimin, ko a bɛ se ka lakunu n'a ma dun fɔlɔ, sabu donsokɛ ma den faga, fo a muso de y'a faga.
Donsokɛ ye den jira a la, a y'a lakunu, ka sɔrɔ ka a fɔ a ye:
N terikɛ, n bɛ fɛn dɔ di i ma, i kana a di mɔgɔ si ma, sabu muso ka jugu.
Ne yɛrɛ ye muso ye, n b a cogo dɔn.
A ye boli dɔ di a ma, o tɔgɔ ko nɔna.
A ko mɔgɔ o mɔgɔ mana sa i ɲɛna, i bɛ se k'o bɛɛ lakunun.
A muso ye ko bɛɛ kɛ, yaasa a ka boli nin sɔrɔ, nka a m'a di a ma, fo don kɛlɛ ye a ka dugu ci.
Donsokɛ sara o kɛlɛ senfɛ.
A muso taara a ka minanw lajɛ ka boli nin sɔrɔ yen.
A y'a teriw lakunun, k'a cɛ to yen, a ma sɔn k'o lakunun.
Minanmuso nalen, a ye donsokɛ lakunun, k'a fɔ a ye:
Ne tun ma a fɔ e ye k'i kana boli nin di i muso ma.
Muso ka jugu.
E m'a ye, a y'a teriw dɔrɔn de lakunun, a ma sɔn k'i lakunun, i dun ka boli de sabu la, a sera k'a teriw lakunun.
Donsokɛ wulila, k'a ka marifa jɔsɔ, ka taa bɛɛ faga so kɔnɔ.
A ye a sokɔnɔmɔgɔw lakunun, ka taa u lasigi dugu wɛrɛ la.
A ye donsoya daminɛ.
A kɛra donsoba ye ka sabu kɛ kungokɔnɔfɛn ye, n'o ye minanmuso ye
Eberew tɔgɔlasɛbɛn
1
Ala kumana an fɛ a Den na
1 Waati tɛmɛnnenw la, Ala kumana an faw fɛ kiraw la, senɲɛ caman ani cogoya caman na. 2 Nka, an bɛ waati labanw minnu na, a kumana an ye Den na, a ye fɛn bɛɛ kɛ min ciyɛn ye, ani a ye diyɛn da min bolo fɛ.
3 O Den, o ye Fa nɔɔrɔ mana-mana ye, Fa ka Alaya ja lakika, min ka kuma se bɛ fɛn bɛɛ mara. A kɛlen kɔ ka mɔgɔw lasaniya ka bɔ hakɛw la, a taara a sigi masaw ka Masa kininbolo fɛ sankolo la. 4 A bɛ mɛlɛkɛw ni san cɛ, katugu a ye Tɔgɔ min sɔrɔ ciyɛn tali sira fɛ, o ka bon kosɛbɛ ka tɛmɛn olu ta kan.
5 Ala kɔni ma a fɔ mɛlɛkɛ si ye abada, ko : «E ye ne Den ye, ne yɛrɛ de ye i wolo bi!», wali ko «Ne na kɛ ale Fa ye, ale na kɛ ne Den ye!»
6 Ka fara o kan : Diyɛnkura min bɛ kɔ ka na, a denfɔlɔ ladontuma o kɔnɔ, a ko : «Ala ka mɛlɛkɛw bɛɛ ka a bato!»
7 A ye min fɔ Mɛlɛkɛw ko la, o filɛ nin ye : «A bɛ a ka mɛlɛkɛw kɛ funufunun ye, ka a ka baarakɛlaw kɛ tasuma manaba ye.»
8 Nka, Den ko la, a ko de : «Ala, i ka masasigilan banbannen na to sanga ni waati bɛɛ», ani ko : «I ka Masayabere ye tilennenyabere de ye.
9 I ye tilennenya kanu ka juguya haramu.
O de kosɔn, Ala, i ka Ala, o ye i mu ni nisɔndiyaba tulu ye, ka i ɲɛnatɔmɔ i tɔɲɔgɔnw cɛ la.»
10 A ko tugun : «Matigi, kow daminɛtuma, e de ye dugukolo da, ani sankolo fana ye i bolonɔ ye.
11 Olu kɔni na ban, nka e de tɛna ban abada. Ɔwo, olu bɛɛ bɛna kɔrɔ iko fini.
12 I na u kuru iko fini, u na falen iko kannadulɔki.
Nka, e kɔni, e bɛ to i cogo la, wa dan tɛ ye i si la.»
13 Ani a ye a fɔ tuma jumɛn mɛlɛkɛw dɔ la kelen ye, ko : «I sigi ne kininbolo fɛ fo ne ka i juguw kɛ i senkɔrɔdalan ye!»
14 A fɔ mɛlɛkɛw bɛɛ tɛ fɛn yebaliw ye minnu cilen don ka mɔgɔ kunnandi kisitaw mago ɲɛ?
2
Laadilikan
1 O de kosɔn, an ye cikan min mɛn, an ka kan ka o minɛ ni sɛbɛ ye, ni an tɛ a fɛ ka taa diyɛn woyo fɛ.
2 Katugu mɛlɛkɛw ye kuma min lase, o sigira sen kan, kuma nin tiimɛbaliya bɛɛ ani a sɔsɔli bɛɛ sarala ni a bɛrɛmaɲɛgan ye. 3 Ayiwa, an yɛrɛw dun, an bɛna bɔ bolo la cogo di, ni an bɛ an ban nin ɲɔgɔn kisili la?
Kisili nin kuma fɔra Matigi fɔlɔ fɛ, o kɔ a sɛmɛntiyara anw ye a lamɛnbagakɔrɔw fɛ. 4 A sinsinna fana Ala ka seereyalikow fɛ, taamasenɲɛw, dakabanakow ni kabakow sifayaw bɛɛ fɛ, ka fara Hakili Senu ka danyew kan minnu tila-tilara Ala yɛrɛ sago la.
Kisili sabu de ye Krista ye
5 Bawo, an kan bɛ diyɛnkura nata min ma, Ala ma o bila mɛlɛkɛw ka mara kɔnɔ. A fɔlen bɛ yɔrɔ dɔ la ka a jɛya, ko :
6 « Mɔgɔ ye mun ye ko e bɛ miiri a la ? Wali Adamaden ye mun ye ko e bɛ i janto a la?
7 I ye a jigin dɔɔnin mɛlɛkɛw ye.
I ye nɔɔrɔ ni bonya da a kan.
8 I ye fɛn bɛɛ bila a sen kɔrɔ.»
Ɔwɔ, fɛn si tɛ yen ni min ma bila mɔgɔ sago kɔrɔ.
Sisan kɔni, an ɲɛ tɛ a la fɔlɔ ko fɛn bɛɛ bɛ a ka mara kɔnɔ.
9 Nka Yezu, min tun majiginna ka dɔgɔya mɛlɛkɛw ye waatinin kɔnɔ, o ka tɔɔrɔ ni a saya kosɔn, an ɲɛ bɛ a la ko nɔɔrɔ ni bonyaba bɛ o kan. Ni Yezu kɔni ye saya dɔn, o kɛra Ala ka ɲumanya de fɛ walasa bɛɛ ka kisi.
10 Bawo, fɛn bɛɛ bɛ min kosɔn ani min sabu la, ale min tun bɛ a fɛ ka denw kuluba ɲɛminɛ ka don nɔɔrɔ la, a tun kɔni bɛnnen bɛ, u bɛɛ ɲɛminɛbaga ye Den min ye kisili sira kan, a ka o lase dafalenya ma, tɔɔroyaw fɛ.
11 Katugu Senuyalikɛla Yezu ani mɔgɔ senuyalenw bɛɛ ye jujɔ kelen ye.
O de kosɔn, a tɛ maloya ka u wele ko a balimaw, 12 ni a ko : «Ne na i Tɔgɔ welewele da ne balimaw ɲɛ na, ne na i majamu jama bɛɛ lajɛlen ɲɛ na.»
13 A ko tugun : «Ne kɔni, ne na ne jigi da a kan haali», ani fana : «Ne filɛ, ne ni denw, Ala ye minnu di ne ma.»
14 O dun na, ka a masɔrɔ : Denw ye farisogo ni joli kelen ye, ale Yezu fana kɛra u bɔɲɔgɔnko ye, walasa a saya fɛ, saya se tun bɛ min bolo, ni o ye Sitanɛ ye, a ka o ka fanga tiyɛn pewu, 15 ani mɔgɔ minnu tun bɛ u ka diyɛnnatigɛ bɛɛ kɛ jɔnya kɔnɔ, saya ɲɛsiranya kosɔn, ka olu hɔrɔnya.
16 Katugu a ma na mɛlɛkɛw dɛmɛnni kama, nka Abrahamu bɔnsɔnw.
17 O de ye a to : A tun ka kan ka kɛ a balimaw bɔɲɔgɔnko ye cogo bɛɛ la, walasa ka kɛ olu ni Ala cɛ kow la, sɔnnikɛlaba hinɛnci ani jigilamɔgɔ ye, min bɛ se ka jama ka hakɛw bɔ a kan.
18 Ka a masɔrɔ ale yɛrɛ tɛmɛnna tɔɔrɔ ni kɔrɔbɔli fɛ, kɔrɔbɔli bɛ minnu kan, a bɛ se ka olu dɛmɛn.
3
Krista bɛ Moyizi ni san cɛ
1 O la, ne balima senuw, aw minnu welelen don ka aw nidon sankolo kow la, aw ka miiri kosɛbɛ Yezu la, an ka dannaya kofɔta Ciden ni a Sɔnnikɛlaba.
2 Kantigi don a sigibaga fan fɛ, iko Moyizi kɛra kantigi ye cogo min Ala ka so mumɛ kɔnɔ.
3 Bawo, bonya min ka bon ni Moyizi ta ye, Yezu ni o de ka kan, iko sojɔbaga bɛ bonya cogo min ka tɛmɛn so yɛrɛ kan.
4 Katugu, so bɛɛ ni a jɔbaga don, nka fɛn bɛɛ jɔbaga ye Ala de ye.
5 Tiyɛn na, Moyizi kɛra maganna kantigi ye Ala ka so mumɛ kɔnɔ, walasa kuma minnu tun ka kan ka fɔ, ka olu seereya kɛ.
6 Nka Krista kɔni ye Den Kantigi de ye, ani Ala ka so bɛɛ kunna.
Ala ka so, o ye anw de ye, ni an bɛɛ bɛ jɛ ka jigiya mara hakilisigi la ani ni kunkɔrɔta ye.
Ala ka lafiya sira dannaya kɔnɔ
7 O de kosɔn, iko Hakili Senu bɛ a fɔ cogo min : « Bi, ni aw ye Matigi kumakan mɛn, 8 aw kana banbaganciya kɛ, iko o kɛra cogo min na murutili kɔnɔ, dakɔrɔbɔlidon na, kungolankolon kɔnɔ, 9 aw faw ye ne kɔrɔbɔ yɔrɔ min na, ka ne sɛgɛsɛgɛ ka a sɔrɔ u tun ye ne ka wale kɛlenw ye 10 san bi naani kɔnɔ.
O de ye a to ne dimina o tilelamɔgɔw kɔrɔ, ka a fo ko : Tuma bɛɛ mɔgɔ ninnu dusuw bɛ fili sira kan ; u ma sɔn ne ka siraw la.
11 O la, ne diminen ye ne kali ko u tɛna don ne ka lafiya la.»
12 Ne balimaw, aw ka aw kɔlɔsi mɔgɔ si kana kɛ sɔnkolontigi ye dannabaliya bɛ min fara ka bɔ Balo Tigi Ala la.
13 Nka, ka bi tile in kuma to sen na, aw ka ɲɔgɔn dusu lamin don o don, walasa mɔgɔ si kana kɛ aw la banbaganci ye, hakɛ ka lafili fɛ.
14 Bawo, an ye Krista jɛɲɔgɔnw ye, ni an bɛ an ka saratikanfɔlɔ tiimɛ kisɛya la fo kow laban na.
15 Ni a fɔra ko : « Bi, ni aw ye Matigi kumakan mɛn, aw kana banbaganciya kɛ, iko a kɛra cogo min na murutili kɔnɔ », 16 minnu ye kumakan mɛn ka muruti, olu ye jɔnniw ye ?
Minnu bɔra Misira jamana kɔnɔ Moyizi sabu fɛ, a fɔ olu de tɛ ?
17 Ani Ala dimina jɔnniw kɔrɔ san bi naani kɔnɔ ?
A fɔ o tɛ mɔgɔw ye minnu ye hakɛ kɛ, ani minnu su tora kungolankolon kɔnɔ ?
18 Ani Ala ye a kali jɔnniw ye ko u tɛna don ale ka lafiya la, ni o banbaganciw tɛ ?
Wa an ye a jate minɛ ko u ma se ka don u ka dannabaliya kosɔn.
4
1 Ayiwa, an ka an kɔlɔsi walasa mɔgɔ si kana a fɔ aw cɛ la ko ale tɛna bɛn ni Ala ka lafiya ye, ka a sɔrɔ Ala ka lafiya sɔrɔli layidu bɛ sen kan hali bi.
2 Bawo, Kibaroduman lakalila an ye, iko a lakalila mɔgɔw ninnu fana ye cogo min, nka u tun ye kuma min mɛn, o ma foyi ɲɛ u ye, u ma kuma lamɛn ni dannaya ye.
3 Anw minnu ye dannatigiw ye, anw bɛ don lafiya la, Ala ye a fɔ min ko la, ko : « Ne diminen ye ne kali ko u tɛna don ne ka lafiya la.» Ala ka baara kɔni tun dafara kabini diyɛn datuma, 4 ka a masɔrɔ a bɛ fɔ tile wolonwulanan ko la, ko : «Tile wolonwulanan, Ala ye a lafiya a ka baara bɛɛ la»,
5 ani a fɔlen bɛ tugun nin yɔrɔ la, ko : «U tɛna don ne ka lafiya la.»
6 O dun na, ka a masɔrɔ a latigɛlen don ko dɔw bɛ don a la, ani ko Kibaroduman lakalila minnu fɔlɔ ye, olu ma don a la u ka banbaganciya kosɔn, 7 Ala bɛ don dɔ latigɛ tugun min bɛ wele ko : «bi», ani a bɛ a fɔ min ko la Dawidi ka sɛbɛn kofɔlen na, ko : «Bi, ni aw ye Matigi kumakan mɛn, aw kana banbaganciya kɛ.»
8 Ayiwa, ni Zozuwe tun ye u lase lafiya ma, Ala tun tɛna don dɔwɛrɛ kofɔ o kɔ.
9 O de kama, lafiyadon dɔwɛrɛ labɛnnen bɛ Ala ka jama ɲɛ.
10 Katugu mɔgɔ min donna Ala ka lafiya la, o fana bɛ a lafiya a ka baaraw la, iko Ala ye a lafiya a ta la cogo min.
11 An dun ka an jija ka don lafiya nin na, walasa fɔlɔ banbaganciya ɲɔgɔn kana kɛ mɔgɔ si labinni sabu ye.
12 Ala ka kuma bɛ balo la, a ka kɛnɛ, a da ka di ka tɛmɛn npan dafila kan. A bɛ don fo mɔgɔ kolow tuguyɔrɔw la, fo mɔgɔ sɛmɛw la. A bɛ mɔgɔ sagonakow ni a kɔnɔnakow sɛgɛsɛgɛ.
13 Dafɛn si kelen tɛ ni a ɲɛ tɛ min na ; fɛn bɛɛ dalen don a ɲɛ kɔrɔ kɛnɛ kan, a ɲɛ falen bɛ u bɛɛ la, ani kiri bɛ an ni a cɛ.
14 Sɔnnikɛlaba min bɛ an bolo, o ɲɔgɔn tɛ, Ala Den Yezu ko don, ale min yɛlɛnna sankolow san fɛ. An ka an banban an ka dannaya kofɔlen kan.
15 Bawo, sɔnnikɛlaba min bɛ an bolo, a tɛ se ka fɔ ko o tɛ an ka barikantanyakow faamu : Degun o degun bɛ da Adamadenw kan, o bɛɛ dɔ dara a fana kan, ka an ni a kɛ kelen ye ko bɛɛ la, fo hakɛ.
16 O de kosɔn, an hakili latigɛlen, an ka an madon mandiya Tigi ka masasigilan na, ka dɔ sɔrɔ hinɛ ni mandiya la, a tuma na.
5
Sɔnnikɛlaba hinɛnci Yezu
1 Sɔnnikɛlaba kɔni bɛ latɔmɔ tuma bɛɛ mɔgɔw cɛ la, ani ci min bɛ a kan o ye ka Ala deli mɔgɔw ye, olu ni Ala cɛ kow la. A ka kan ka ninifɛnw lase ani ka sɔnniw kɛ, hakɛw ko la.
2 Mɔgɔ minnu bɛ hakɛ kɛ kodɔnbaliya wali fili sabu fɛ, a bɛ se ka olu faamu, katugu barikantanya nɔ bɛ ale yɛrɛ fana fari la. 3 A ka o barikantanya de kosɔn, a ka kan ka sɔnni kɛ a yɛrɛ ka hakɛw ko la, iko jama taw ko la.
4 Mɔgɔ si tɛ o bonya di a yɛrɛ ma, o bɛ sɔrɔ Ala ka weleli de fɛ, iko Aarɔn ye a sɔrɔ cogo min.
5 Krista ta fana kɛra o cogo de la : A kɛlen sɔnnikɛlaba ye, a ma o danbe di a yɛrɛ ma ; a ye o sɔrɔ Ala de fɛ min ye a fɔ a ye, ko : « I ye ne Den ye, ne ye i wolo bi.»
6 Ala ye a fɔ fana yɔrɔ wɛrɛ la, ko : «I ye sɔnnikɛla ye badaa kama, masakɛ Mɛlikisedɛki ta cogo la.»
7 A ka diyɛnnatigɛ kɔnɔ, kulokanba fɛ, ani ɲɛji cɛ la, Ala min tun bɛ se ka a kisi saya ma, Krista ye o madeli. 8 Ani a ka aladenya bɛɛ, a ye sagokɛli dege a saya tɔɔrɔw fɛ, 9 ani a selen o cogo la a ka dafalenya ma, a kɛra kisili banbali sabu ye a sagokɛbagaw bɛɛ ye. 10 Katugu Ala yɛrɛ de ye a fɔ ko a ye sɔnnikɛlaba ye Mɛlikisedɛki ta cogo la.
11 Fɛn caman bɛ an fɛ ka fɔ nin yɔrɔ la, nka olu ɲɛfɔli ka gɛlɛn, katugu aw ka faamuyali ka suma.
12 Bawo, aw minnu tun ka kan ka sɔrɔ karamɔgɔya dakun na kabini tumajan, aw mago bɛ ka kalan hali sa Ala ka kuma kunfɔlɔw yɛrɛ la. Ani a filɛ sa ko : Aw mago bɛ sinji de la ka tɛmɛn mɔgɔɲɛnatigɛ ka dumuni kan.
13 Mɔgɔ o mɔgɔ ta ye sinmin ye hali bi, o tɛ se ka tagafan dɔn tilennenyakuma na, katugu denyɛrɛnin don.
14 Ɲɛnatigɛw kɔni bɛ dumuni girinman yɛrɛ de dun, olu minnu hakili delila ka ban koɲuman ni kojugu faranfasi la ka bɔ ɲɔgɔn na.
6
1 O la, Krista kunkankalan daminɛyɔrɔw, an ka yɛlɛn olu ni san cɛ, ka an sama ɲɛnatigɛw ka kalan dafalen nɔ fɛ. An tɛna segin kalan jujɔkumaw kan tugun : Ni olu ye kɛwalejuguw dabilali, dannaya Ala la, 2 batɛmukalanw, bolodaliw mɔgɔw kunna, suw kununni ko ani kirilaban ko ye.
3 An bɛna min kɛ, ni Ala sɔnna, o filɛ o ye.
4 Bawo, yeelen bɔra mɔgɔ minnu ye ka ban, minnu ye sanfɛdanye nɛnɛ, ka Hakili Senu sɔrɔ, 5 ka Ala ka kuma dumanba diya dɔn ka fara diyɛnkura nata dakabanako fangamaw kan, 6 nka o bɛɛ kɔ ka tila ka bin, olu sɔn tɛna se ka yɛlɛma tugun, katugu u bɛ ka Ala Den gengen jiri la kokura, ni ka a lebu kɛnɛ kan.
7 Ni sanji caman binna dugukolo min kan ka don o la, ni o ye sumanw di a sɛnɛbagaw ma, o bɛ Ala ka duba sɔrɔ.
8 Nka, ni o dugukolo sina ye ŋɔni ni binjugu lafalen, o bɛ jate nafantan ye, o ni danga ka surun ani o laban bɛ jeni.
Jigiyakumaw ani dusulaminkumaw
9 Aw kɔni, ne ka mandibaw, ni an bɛ kuma tan, an dalen bɛ a la ko aw bɛ dakunɲuman de la, ni o ye kisili dakun ye.
10 Bawo, Ala tɛ tilenbali ye : Aw ye wale minnu kɛ ani aw ye kanuya min da a kan, a tɛ ɲinɛ olu kɔ, ka a masɔrɔ aw ye aw magan dannatigiw ye ani ko aw bɛ ka o kɛ hali bi.
11 An sago de ye ko : Aw kelen-kelen ka o ɲɔgɔn kɔnɔnandiya kɛ, walasa a jigilakow ka sabati fo a dan na.
12 Aw fari kana faga, Ala ye ciyɛn min layidu ta an ye, mɔgɔ minnu bɛ o sɔrɔ dannaya ni timinandiya fɛ, aw ka o tigilamɔgɔw ladege.
13 Ala ye layidu ta Abrahamu ye tuma min na, a ye a kali a yɛrɛ la katugu fɛn wɛrɛ tɛ yen min ka bon ni ale ye ; 14 a ko : « Ne bɛna i lawasa dubaw la ; ne bɛna bɔnna bugunnenba di i ma.»
15 Ani o cogo la, Ala tun ye fɛn min layidu ta a ye, Abrahamu ye o sɔrɔ a ka timinandiya fɛ.
16 Min bɛ u ni san cɛ, mɔgɔw kɔni bɛ u kali o de Tɔgɔ la, ani u ni ɲɔgɔn cɛ la ; o kalili ye ko jɛlen de ye min bɛ sɔsɔli bɛɛ ban.
17 O de kama, Ala ye kalili kɛ, a ye a ɲini tuma min ka a jɛya layidu tɔnɔsɔrɔbagaw ma ko ale kan tɛna wuli abada.
18 O cogo la, layidu ni kalili ye ko wulibali fila ye minnu na, a tɛ se ka kɛ Ala ka nkalon tigɛ. O koɲɛw de bɛ an dusu lamin kosɛbɛ, an minnu ye fɛn bɛɛ bila, ka an bolo fila don jigiya kɔrɔ min kofɔra an ye.
19 Anw bolo, sigayɔrɔ si tɛ o jigiya la ani a barikalen bɛ iko kurunbɛlɛnnɛgɛ min turulen bɛ Alabatosoba cɛtigɛfini kɔ fɛ, 20 Yɔrɔ Senu yɛrɛ kɔnɔ, Yezu donna yɔrɔ min aw ye, ka kɛ an ɲɛbila ye, ale min kɛra sɔnnikɛlaba ye badaa kama Mɛlikisedɛki ta cogo la.
7
Sɔnnikɛlaba Mɛlikisedɛki
1 O Mɛlikisedɛki, Salɛmu masakɛ, Fɛnbɛɛkunna Ala ka sɔnnikɛla, taara Abrahamu kɔsegintɔ kunbɛn ka bɔ masakɛw kɛlɛyɔrɔ la, ani a ye dubaw ta Abrahamu ye.
2 Abrahamu tun ye fɛn o fɛn cɛ, a ye olu bɛɛ jaka di Mɛlikisedɛki ma. O sabu fɔlɔ ye Mɛlikisedɛki tɔgɔ yɛrɛ kɔrɔ ye, ko : “Tilennenya masa” ; ka fara o kan, Salɛmu masakɛ don, o kɔrɔ ye ko “Hɛra masakɛ.” 3 Wa fa tɛ Mɛlikisedɛki la, ba tɛ a la, buruju tɛ a la, daminɛyɔrɔ tɛ a tilew la wa danyɔrɔ tɛ a si la; o bɛɛ de bɛ a kɛ Ala Den taamasenɲɛ ye : Sɔnnikɛla don badaa.
Abrahamu bɛ jaka bɔ Mɛlikisedɛki ye
4 Abrahamu, min ye bɛɛ lajɛlen Bɛnba ye, o ye a ka fɛn cɛlenw jaka bɔ ka o di mɔgɔ min ma, aw ka o tigi danbe bonya filɛ.
5 Tiyɛn na, Lewi denw, minnu bɛ kɛ sɔnnikɛlaw ye, Jɛ sigikan bɛ ci bila olu kan ka jaka minɛ jama fɛ, o kɔrɔ ye, ka a minɛ u balimaw fɛ ka a sɔrɔ olu fana ye Abrahamu bɔnsɔnw de ye.
6 Nka, Mɛlikisɛdɛki kɔni, ka a sɔrɔ o tɛ u siya dɔ ye, o ye jaka bɔ Abrahamu kun ni ka dugaw ta a ye, layiduw tara ale Abrahamu min ye.
7 Ayiwa, a dun jɛlen don ko min bɛ i ni san cɛ, o de bɛ dubaw ta i ye.
8 Ka fara o kan, fan dɔ la, mɔgɔ sataw de bɛ jaka bɔ mɔgɔw kun, nka fan dɔ fɛ, a fɔlen bɛ ka a jɛya ko jaka bɛ bɔ min ye, saya tɛ se o la.
9 A bɛ se ka fɔ yɛrɛ ko Abrahamu la, Lewi yɛrɛ, min bɛ jaka bɔ mɔgɔw kun, jaka bɔra o yɛrɛ kun.
10 Katugu Lewi tun bɛ a bɛnba Abrahamu farisogo la, Mɛlikisedɛki nana o kunbɛn tuma min na.
Sɔnnikɛla siya wɛrɛ, Mɛlikisedɛki ta cogo la.
11 Ni ko bɛɛ tun sera ka dafa Lewisiw ka sɔnni fɛ, i na a fɔ jama sigikanw tun sirilen bɛ a la cogo min, a tun bɛna mun ɲɛ ka sɔnnikɛla siwɛrɛ labɔ Mɛlikisedɛki ta cogo la, ka Aarɔn ta cogo bila ?
12 Bawo, ni yɛlɛma donna sɔnnikɛlako la, waajibi don, yɛlɛma ka don ciw la.
13 Katugu nin kow bɛ fɔ mɔgɔ min ko la, o bɔra sibolo wɛrɛ de la, sibolo min mɔgɔ si ma sɔnnibanbe baara kɛ abada.
14 Bawo, bɛɛ bɛ a dɔn ko an Matigi bɔra Zida sibolo de la, Moyizi ma foyi fɔ sibolo min ko la a ka sɛbɛnw la, a kɛtɔ ka sɔnnikɛlaw kunkankow fɔ.
Laadakɔrɔ wulili
15 A jɛlen don ko sɔnnikɛla sikura min bɔra, o bɛ iko Mɛlikisedɛki 16 ani ko a ma kɛ sɔnnikɛla ye Adamadenw ka ciyɛnkow laada sira fɛ, nka a ta sɔrɔla balo tiyɛnbali barika fɛ.
17 Bawo, Kitabusenu bɛ a seereya a ko la, ko : “I ye sɔnnikɛla ye badaa kama Mɛlikisedɛki ta cogo la.»
18 O de kosɔn, laadakɔrɔ kɛra fɛn wulilen ye, ka o sabu kɛ a ka sentanya ni a ka nafantanya ye, 19 katugu Jɛ sigikan ma foyi lase dafali ma, ani jigiya dɔ bɔra ka jɔ min ka fisa, min bɛ a to an bɛ se ka an magɛrɛ Ala la.
Krista ye sɔnnikɛlaba ye badaa kama
20 O ma kɛ fana kalili kɔ.
Tɔw kɔni, olu kɛra sɔnnikɛlaw ye kalili kɔ ; 21 nka, min ko don, o kɛra sɔnnikɛla ye kalili de kan, Ala fɛ, min ye a fɔ a ye a ko la, ko : « Matigi ye a kali a la ani a tɛna a cɛ a la : I ye sɔnnikɛla ye badaa kama.»
22 O de kosɔn, Jɛ min ka fisa Jɛfɔlɔ ye, Yezu kɛra o seere ye.
23 Ani fana, olu camanba de kɛra sɔnnikɛlaw ye, katugu u tun tɛ mɛn saya kosɔn ; 24 nka ale kɔni ka sɔnni bɛ sen na tuma bɛɛ, katugu a yɛrɛ bɛ badaa.
25 O de kosɔn fana, minnu bɛ gɛrɛ Ala la ale sabu fɛ, se bɛ a bolo ka olu kisi kudayi kama, katugu ale bɛ balo la badaa ani a bɛ a makasi Ala la u ye.
Sankolo sɔnnikɛlaba ka senuya
26 Sɔnnikɛlaba min tun ko bɛ an ye, Yezu ye o ye tigitigi : Sɔnnikɛla senu, nɔgɔntan ani finɲɛntan. A ni hakɛkɛlaw dan faralen, a sigilen bɛ badaa kama sankolow ni san cɛ. 27 A mago tɛ ka sɔnni kɛ don o don, iko sɔnnikɛlaba tɔw, a yɛrɛ ka hakɛw ko la ani jama taw ko la. O sɔnni kɔni, a ye o kɛ senɲɛ kelen pe badaa kama, ni a ye a yɛrɛ kɛ ninifɛn ye.
28 Moyizi ka ciw fɛ, mɔgɔ minnu bɛ sigi ka kɛ sɔnnikɛlabaw ye, olu ni u ka barikantanya don badaa. Nka Moyizi ka ciw bɔlen kɔ yen, Ala kalikan fɛ, a Den sigira sɔnni kunna badaa kama, Den min dafalen bɛ.
8
Sɔnnikura ani Alabatosokura
1 Anw bɛ a fɛ ka min fɔ, o kolo filɛ nin ye : Sɔnnikɛlaba min bɛ an bolo, ale min sigilen bɛ Ala kininbolo fɛ, ka masaya kɛ a fɛ sankolo la, 2 o bɛ a magan Alabatoso jɔnjɔn baara la, ani finibugu jɔnjɔn baara la, finibugu min ma turu mɔgɔ fɛ, fo Matigi yɛrɛ.
3 Sɔnnikɛlaba tun bɛ sigi walasa ka ninifɛnw ni sɔnniw lase ; o kama, a tun ka kan ninifɛn dɔ ka kɛ Yezu fana bolo.
4 Ni Krista tun bɛ yan diyɛn na, a tun tɛna kɛ sɔnnikɛla ye, ka a masɔrɔ sɔnnikɛla dɔw bɛ yen ninifɛnw laseli kama ka ban Jɛ sigikan sira fɛ.
5 Nka olu bɛ u ka batow kɛ Yɔrɔsenu kɔnɔ, min ye sankolo ta taamasenɲɛ ye. Bawo, Moyizi tun bɛna finibugu turu waati min na, a lasɔmina Ala fɛ, ko : « I jija ka ko bɛɛ kɛ ka bɛn ja ma, ne ye min jira i la kulu la.»
Krista ka Jɛ sirilen
6 Nka Krista jɔyɔrɔ ka bon kosɛbɛ sɔnni na ka tɛmɛn sɔnnikɛlaba tɔw bɛɛ ta kan, katugu ale ye Jɛ min cɛfɔbaga ye, o Jɛ dafalen bɛ ani o basigilen bɛ layidu jɛlenbaw kan.
7 Bawo, ni Jɛfɔlɔ tun kɛra Jɛ finɲɛntan ye, kun tun tɛna ye a nɔnabilali la ni filanan ye.
8 Nka, Ala ye a ka jama jalaki, ko : « Don dɔw natɔ filɛ : Matigi ko ten, ne na Jɛkura siri don minnu na ne ni Isirayɛli ka so cɛ ani Zida ka so cɛ. 9 O tɛna kɛ iko Jɛ, ne ye min siri ne ni u bɛnbaw cɛ, ne ye olu bolo minɛ don min ka u labɔ Misira jamana na.
U ma to ne ka Jɛ la ; o kama, ne kɔni, ne ma ne mago don u la tugun, Matigi ko ten.
10 Nka, ni o donw tɛmɛnna, ne na Jɛ min siri ne ni Isirayɛli ka so cɛ, o Jɛ filɛ nin ye, Matigi ko ten : Ne na u miiri da ne ka ciw kan ; ne na o ciw sɛbɛn u dusu la. Ne na kɛ u ka Ala ye, ani u na kɛ ne ka jama ye.
11 Kun tɛna ye a la tugun ko u kelen-kelen ka a sigiɲɔgɔn ni a balima kalan Matigi dɔnniya la. Katugu bɛɛ lajɛlen na ne dɔn, denmisɛn fara mɔgɔkɔrɔ kan.
12 Ne na yafa u ma u filimakow la, ne na ɲinɛ u ka hakɛw kɔ.»
13 Ni Ala da sera Jɛkura ko ma, o ye Jɛfɔlɔ kɛlen ye kɔrɔlen ye.
Ayiwa, min kɔrɔla ani min bɛ ka kɔrɔ, o ni tununni de ka surun.
9
Krista donni sankolo la, Yɔrɔsenuw la Yɔrɔsenu kɔnɔ
1 Jɛfɔlɔ kɔnɔ, laada dɔw tun sigilen bɛ Ala batocogow kama, ani Alabatosoba dɔ tun jɔlen bɛ, min tun ye dugukolokanfɛn ye.
2 Bawo, finibugu dɔ de tun gengenna, a tun bɛ fɔ o tila fɔlɔ ma, ko : “Yɔrɔsenu” : Fitinɛkalaba ni a daga wolonwula, minɛnsigilan ani buuru nitaw tun bɛ o kɔnɔ.
3 O kɔ, finibugu dɔ tun bɛ yen fini filanan kɔ fɛ, a tun bɛ fɔ o ma, ko : “Yɔrɔsenuw la Yɔrɔsenu. 4 Wusulandaga sanuma dɔ tun bɛ o kɔnɔ ani Jɛ wagande, sanu tun bɔnnen bɛ min fan bɛɛ kan. O wagande kɔnɔfɛnw tun ye minɛn sanuma dɔ ye maani tun bɛ min kɔnɔ, ani Aarɔn ka bereke min tun feerela, ani farawalow, Jɛ sigikan tun sɛbɛnnen bɛ minnu kan.
5 Mɛlɛkɛba nɔɔrɔmaw tun bɛ Jɛ wagande san fɛ, ka u biri yafa sɔrɔlan kunna.
Nka, o kow bɛɛ walawalatuma tɛ sisan ye.
6 Ko bɛɛ labɛnna o cogo la, walasa sɔnnikɛlaw ka don tuma bɛɛ finibugu fɔlɔ kɔnɔ ka Ala batolikow kɛ.
7 Nka sɔnnikɛlaba kelen pe de bɛ don finibugu filanan kɔnɔ, senɲɛ kelen pe san kɔnɔ, ani o tɛ kɛ ni a ma joli bɔn a yɛrɛ ka filimako ko la ani jama taw ko la.
8 Hakili Senu bɛ a jira o cogo la, ko : Yɔrɔsenuw la Yɔrɔsenu sira ma dayɛlɛ fɔlɔ, ka finibugufɔlɔ to a nɔ na.
9 O ye bi tile ko kɛtaw taamasenɲɛ de ye : Ninifɛn ni sɔnnifɛn minnu bɛ di o finibugufɔlɔ kɔnɔ, olu tɛ se ka dafalenya lase Ala batokow kɛbaga dusu ma.
10 Olu tɛ fɛn wɛrɛ si ye fo fɛn duntaw, fɛn mintaw ani saniyaliko sifaya caman, Adamadenw ka laada gansan sigilenw, minnu tora sen na fo yɛlɛmani don ka se.
11 Nka Krista nana, sini hɛra sɔnnikɛlaba don. A tɛmɛnna finibugu min fɛ, o ka bon ani o ka ɲi haali, o ma gengen mɔgɔ bolo fɛ, yan diyɛn fɛn tɛ. 12 O cogo de la, a donna senɲɛ kelen kudayi sankolo la, Yɔrɔsenuw la Yɔrɔsenu kɔnɔ, a ma don yen ni bakɔrɔw ani nturaw joli ye, nka a ye a yɛrɛ joli bɔ ka an kunmabɔ badaa kama.
13 Ayiwa, ni tiyɛn don ko bakɔrɔw ni nturaw joli ani misigeren jeninenw bugurijɛ seri-serili dama tun bɛ ninifɛn nɔgɔlenw saniya, walasa olu ka se ka Ala batowalew kɛ. 14 Krista joli bɛ min kɛ, o ka girin o ye kosɛbɛ. Bawo, Hakili Senu barika la, Yezu ye a yɛrɛ di Ala ma ka kɛ sɔnnifɛn ye, sɔnnifɛn nɔgɔntan. Ani a joli bɛna an dusu saniya ka bɔ walejuguw la minnu bɛ laban saya la, walasa an ka se ka Balo Masa Ala batokow kɛ.
Jɛkura sirili Krista joli fɛ
15 O de kosɔn, Krista ye Cɛfɔbaga ye Jɛkura la. Ka a masɔrɔ a sara walasa ka mɔgɔw kunmabɔ ka u ka tiyɛnni nɔw ladila minnu kɛra Jɛfɔlɔ sira kan ani ciyɛn banbali min layidu tara ka ban, mɔgɔ welelenw ka se ka o sɔrɔ.
16 Bawo, ni ciyɛntali sɛbɛn dilalen don, waajibi la, a sɛbɛnbaga sayako ka kan ka jɛya.
17 Ciyɛntalisɛbɛn sira tɛ taama fo ni a sɛbɛnbaga sara; bawo, sɛbɛn tɛ foyi ɲɛ ka a sɛbɛnbaga balolen to.
18 O de la, Jɛfɔlɔ yɛrɛ ma siri ni joli ma bɔn.
19 A kɛlen kɔ ka Ala ka Jɛ sigikan kelen-kelen fɔ jama bɛɛ lajɛlen ye, Moyizi ye misidenw ni bakɔrɔw joli ta, ka ji fana ta, ani sagasi bilenman ni izɔpujirifura, ka dɔ seri-seri Kitabu yɛrɛ kan ani jama bɛɛ lajɛlen kan, 20 ka a fɔ, ko : « Ala ye Jɛ min siri a ni aw cɛ, o joli de filɛ nin ye.»
21 O cogo kelen na, Moyizi ye joli seri-seri fana finibugu kan ani Ala batominɛnw bɛɛ kan.
22 Ani Jɛ sigikan na, fɛn tila bɛɛ bɛ saniya ni joli de ye : Ni joli ma bɔn, hakɛw yafali tɛ sɔrɔ.
23 O la dun, ni sankololafɛn taamasenɲɛw bɛ saniya kɛcogo ninnu fɛ, waajibi don ko sankololafɛnw yɛrɛ ka saniya sɔnni dɔw fɛ minnu ka fisa ni olu ye.
24 Bawo, Krista ma don Yɔrɔsenuw la Yɔrɔsenu kɔnɔ min jɔra mɔgɔ bolo fɛ, ani min ye Yɔrɔsenuw la Yɔrɔsenu lakika taamasenɲɛ dɔrɔn ye. A taara sankolo yɛrɛ de la, walasa ka a jɔ an ye sisan, Ala ɲɛ kɔrɔ.
25 Waajibi tɛ a ka segin a ka sɔnni kan senɲɛ caman, iko sɔnnikɛlaba min tun bɛ don san ni san Yɔrɔsenuw la Yɔrɔsenu kɔnɔ, ni joli ye min tun tɛ a yɛrɛ joli ye. 26 Ni o tɛ, Krista tun ka kan ka tɔɔrɔ senɲɛ caman, kabini diyɛn daminɛtuma.
Nka, senɲɛ kelen kudayi kama, waati dafalen, a ye a yɛrɛ jira kɛnɛ kan walasa ka hakɛ silasa a ka sɔnni fɛ.
27 Iko Adamadenw dakan ye ka sa senɲɛ kelen, o kɔ, ka jɔ kiriyɔrɔ la, 28 o cogo kelen na, Krista ye a yɛrɛ kɛ sɔnnifɛn ye senɲɛ kelen pe ka hakɛ bɔ jamakuluba kan, ani a na bɔ kɛnɛ kan kokura ; o tɛna kɛ hakɛ kosɔn, nka mɔgɔw kisili kosɔn, minnu sigilen bɛ ka a makɔnɔ.
10
Krista bɛ sɔnnikɔrɔw silasa
1 Bawo, Jɛ sigikan ye sini hɛra taamasenɲɛ dɔrɔn de ye, sini hɛraw yɛrɛ sirilen tɛ a la. O de kama, Jɛ sigikan ni a ka sɔnni kɛtaw, minnu ye sifaya kelenw ye tuma bɛɛ ani minnu bɛ kɛ kudayi san o san, olu tɛ se cogo si la ka sɔnni ninnu kɛbagaw kɛ mɔgɔ tilennen dafalenw ye.
2 Ni o tɛ, o sɔnniw kɛli tun tɛna dabila wa, ni hakɛw bɛɛ tun bɛ bɔ u kɛbagaw kan, ka u saniya senɲɛ kelen sanga ni waati bɛɛ kama ani ka hakɛ kunkanhami bɛɛ bɔ u la ?
3 Nka, sɔnniw ninnu kɔni tun ye hakililajiginkow de ye, san o san hakɛw ko la.
4 Bawo, ntura wali bakɔrɔ joli tɛ se ka kɛ sabu ye ka hakɛw ta ka bɔ mɔgɔw kan.
5 O de kosɔn, Krista dontuma diyɛn na, a ye a fɔ, ko : « I ma sɔn sɔnnifɛn si la ani ninifɛn si la ; nka i ye farikolo dɔ dila ne ye.
6 Sɔnnifɛnkuturu jenitaw ani hakɛyafali sɔnnifɛnw, i ma sɔn ka i bolo don olu kɔrɔ.
7 O la sa, ne ko i ye : Ne ka Ala, ne filɛ nin ye, ne nana ka i sago kɛ, katugu Kitabusenu ka kuma bɛ ne tigitigi de kun kan.»
8 Krista fɔlɔla ka a fɔ, ko : « Sɔnnifɛn ni ninifɛn, sɔnnifɛnkuturu jenitaw ni hakɛw yafali sɔnnifɛnw, Jɛ sigikan ye a waajibiya minnu ka bɔ ka di i ma : Olu ma kɛ i sagolafɛn ni i diyanyefɛn ye.»
9 O kɔ, Krista ye a fɔ, ko : « Ne filɛ nin ye, ne nana ka i sago kɛ.»
O cogo la, Krista ye sɔnnikɔrɔw silasa ni ka sɔnnikura naamu sigi.
10 Ala sago min filɛ nin ye, o de bɛ senuya lase an ma : Senuya min sɔrɔsabu ye Yezu Krista ka sɔnni ye, a ye sɔnni min kɛ a yɛrɛkun dili fɛ senɲɛ kelen sanga ni waati bɛɛ kama.
Krista ka sɔnni nafa
11 Sɔnnikɛla bɛɛ bɛ a jɔ don o don ka batowalew kɛ ani ka ninifɛn sifaya kelenw lase senɲɛ caman, ninifɛn minnu tɛ se cogo si la ka hakɛw bɔ mɔgɔ kan. 12 Nka, Yezu Krista kɔni ye ninifɛn kelen pe de bɔ hakɛw ko la, o kɔ ka a sigi Ala kininbolo fɛ sanga ni waati bɛɛ kama. 13 A juguw dali a sen kɔrɔ, a bɛ o dɔrɔn de makɔnɔ sa.
14 A ka ninifɛn kelen pe sabu fɛ, mɔgɔ minnu bɛ senuya sɔrɔ a bolo fɛ, a ye olu bɛɛ kɛ mɔgɔ tilennen dafalenw ye, sanga ni waati bɛɛ kama.
15 Hakili senu fana bɛ min seereya, o ye o de ye.
Bawo Matigi kɛlen kɔ ka a fɔ : 16 “Ni o donw tɛmɛnna, ne bɛna Jɛ min siri ne ni u cɛ, o Jɛ filɛ nin ye, Matigi ye a fɔ ka a jɛya : Ne bɛna ne ka ciw sɛbɛn u dusuw la, u hakiliw la, 17 ani ne tɛna miiri tugun u ka hakɛw ni u filimakow la.»
18 Ni yafa dun kɛra ka ban, ninifɛn bɔkun tɛ tugun hakɛw ko la.
19 Ne balimaw, o cogo la, an hakili latigɛlen bɛ an donni ko la sankolo la Yɔrɔsenuw la Yɔrɔsenu kɔnɔ, ka o sabu kɛ Yezu joli ye. 20 Sirakura ani balosira de filɛ an bolo o ye, Krista ye min dayɛlɛ a tɛmɛnni fɛ ka taa Yɔrɔsenuw la Yɔrɔsenu cɛtigɛfini kɔ fɛ, o kɔrɔ ye a ka mɔgɔya ni san cɛ. 21 Ani o kama, sɔnnikɛlaba lakika bɛ an bolo min sigilen bɛ Ala ka so kunna. 22 An ka an magɛrɛ Ala la ni ŋaniyaɲuman ani dannaya dafalen ye, an dusuw saniyalen ka hakɛw bɛɛ bɔ an na ani an farikolo kolen ji jɛlen na.
23 An ka to ka a jira kɛnɛ kan ni kisɛya ye ko jigi bɛ an na, katugu min ye layidu ta, o ye kantigi ye. 24 An ka an janto ɲɔgɔn na ka kanuya ni waleɲumankɛli dusu don ɲɔgɔn na.
25 An kana lajɛyɔrɔlataga dabila, iko dɔw delilen bɛ a la cogo min, nka an ka ɲɔgɔn dusu lamin. Aw ɲɛ bɛ a la ko Matigi ka Don surunyana.
Dannaya tiyɛnni ɲɛgan
26 Bawo, ni an bɛ an tugu ka hakɛ kɛ, tiyɛn lakika dɔnnen kɔ an fɛ, o tuma hakɛw yafasɔnni si tɛ yen tugun.
27 Nka, min kɔni bɛ yen, o ye kiritigɛli jɔrɔba ye, ani tasumaba min na Ala juguw jeni.
28 Mɔgɔ o mɔgɔ mana Moyizi ka ciw tiyɛn, hinɛko tɛ a la, o tigi bɛ faga ni seere fila wali saba sɔrɔla o tiyɛnni ko la.
29 Min dun mana Ala Den mafiyɛnya, ka Jɛkura joli jaasi, a senuyara o min fɛ ni ka Hakili Senu lebu o min ye mandiyaw sabu ye, ɲɛgan min na da o tigi kan, a fɔ o tɛna juguya ka tɛmɛn fɔlen nin kan ?
30 Bawo, an bɛ ale dɔn, ale min ye a fɔ, ko : « Ne de bɛ mɔnɛ bɔ, ne de bɛna sarali kɛ.»
Ani ko : « Matigi bɛna a ka jama kiri tigɛ.»
31 Ka don Balo Masa Ala bolo, o ka jugu haali.
32 Nka, aw ka aw hakili jigin don fɔlɔw la : Krista ka yeelen setuma aw ma, o waatiw la, aw ye tɔɔrɔ gɛlɛnba caman muɲu : 33 Waati dɔ la, aw lajɔra jama ɲɛ kɔrɔ ka aw neni ani ka aw tɔɲɔ, ani waati wɛrɛ la, aw ye aw nidon aw yɛrɛ ma mɔgɔ degunnenw ka tɔɔrɔ la.
34 Bawo, aw ni degunna aw ni kasolamɔgɔw ; aw sɔnna aw bolofɛnw ka bɔɔsi aw la, katugu aw tun dalen bɛ a la ko nafolo dɔ bɛ aw bolo min ka fisa ni olu ye ani min tɛna ban.
35 Aw jigi kana kari : Ale sabu fɛ aw na barajiba sɔrɔ.
36 Bawo, muɲuniba bɛ aw ma, ni aw bɛ a fɛ ka Ala sago kɛ, ani ka fɛn layidu talen sɔrɔ o cogo la.
37 Katugu sɔɔni, sɔɔni dɔrɔn, Nabaga bɛna se, a tɛna mɛn tugun.
38 Ani ne ka mɔgɔ tilennen bɛna balo dannaya de la, nka ni a seginna a kɔ, a tɛna se ka ne ni wasa tugun.»
39 Anw kɔni, an tɛ mɔgɔw ye minnu na segin u kɔ an halakili kama, nka anw ye dannatigiw ye an niw kisili kama.
11
Bɛnbaw ka ɲɛjirali dannaya kɔnɔ
1 I jigi bɛ fɛn min kan ka o kɛ i bolokɔnɔfɛn ye ka ban, ani i ɲɛ tɛ fɛn minnu na ka olu dɔn, dannaya de bɛ o kɛ.
2 Ani ni Kitabusenu bɛ seereyaɲuman kɛ fɔlɔmɔgɔw ko la, a bɛ o kɛ ka da u ka dannaya de kan.
3 Dannaya kosɔn, an bɛ a faamu ko diyɛn fɛndalenw dilara Ala ka kuma de fɛ. An ɲɛ bɛ diyɛn min na, o bɔra yebali de la.
4 Dannaya kosɔn, Abɛli ye sɔnni dɔ kɛ Ala ye, min fisayara Kayɛn ta ye. A ka dannaya kosɔn, Ala ye a fɔ ka a jɛya ko a tilennen bɛ, ani o cogo la, Ala sɔnna ka jɔ Abɛli ka sɔnnifɛnw seereya kɔrɔ. Abɛli ka dannaya kosɔn, hali a salen, a bɛ ka kuma hali bi.
5 Dannaya kosɔn, Enɔki tara ka bɔ nin diyɛn na, ani a ma saya dɔn; mɔgɔ si ma a ye tugun, katugu Ala tun ye a ta.
Kitabusenu kɔni bɛ a seereya ko sani a ka ta, ko a ko tun ka di Ala ye.
6 Ni dannaya kɔni tɛ, ka ko diya Ala ye, o tɛ se ka kɛ; katugu ka gɛrɛ Ala la, o tɛ se ka kɛ fo i ka da a la ko a bɛ yen, ani ko a bɛ baraji di a ɲinibagaw ma.
7 Dannaya kosɔn, Nowe lasɔminen ko nataw la minnu ɲɔgɔn ma ye, a ye ba don Ala ka kuma na : A ye kurunba dɔ dila a ka denbaya kisili kama.
A ka dannaya tun bɛ ka diyɛn jalaki ani tilennenya min dɛnnen bɛ dannaya la, Ala ye o bila a garijɛgɛ la.
8 Dannaya kosɔn, Abrahamu ye Ala ka welelikan minɛ, a taara jamana dɔ la min tun ka kan ka di a ma ciyɛn ye. Ani a taara ka a sɔrɔ a tun tɛ a tagayɔrɔ dɔn.
9 Dannaya kosɔn, a dunanma nana a sigi dugukolo kan min tun layidu tara a ye. A tun bɛ sigi kɛ finibugu kɔnɔ, ale ni Izaaki ani Zakɔbu, layidu kelen tun tara ale ni minnu ye.
10 A kɔni tun sigilen bɛ ka dugu makɔnɔ, dugu min tun na kɛ sigiyɔrɔ jɔnjɔn ye, ani min koolibaga ni a jɔbaa ye Ala yɛrɛ ye.
11 Dannaya kosɔn, ka a sɔrɔ a si tun kɔrɔla ka ban, Sara fana sera ka bɔnna sɔrɔ, katugu a tun ye a miiri ko Ala bɛna a ka layidu talen tiimɛ.
12 O de kosɔn, mɔgɔ minnu ka ca iko sanfɛdolow ani kɔgɔji dafɛcɛncɛn, Adamaden si tɛ se ka minnu jate, olu bɛɛ sera ka bɔ mɔgɔ kelen pe farisogo la, mɔgɔ min tun bɛ saya dingɛ da la ka ban.
13 Ka u to dannaya kɔnɔ, u bɛɛ sara ka a sɔrɔ u ɲɛ ma da fɛn layidu talenw kan, nka u tun ye olu ye yɔrɔjan ni ka olu fo, ka a seereya ko dugukolo kan, u tun ye dunanw ni tagamadenw de ye.
14 Ka kuma o cogo la, o kɔni ye ka a jira ka a jɛya ko u bɛ fasoɲini de la.
15 U tun ye faso min bila, ni u miiri tun bɛ o de kan, u tun na se ka u kɔsegin o kɔnɔ.
16 Tiyɛn na, u tun bɛ ka hami faso dɔ nɔ fɛ min ka fisa ni o ye, min ye san fɛ faso yɛrɛ ye.
Ani Ala ma a ban u ka ale deli iko u ka Ala, ka a masɔrɔ a ye dugu dɔ dila u ye san fɛ.
17 Dannaya kosɔn, Abrahamu kɔrɔbɔra minkɛ, a ye Izaaki kɛ sɔnnifɛn ye. O cogo la, a ye a den kelen kɛ sɔnnifɛn ye, ka a sɔrɔ layiduw tun tara ale de ye, 18 ani a tun ye a mɛn a tulo la, ko : “I tɔgɔ na da siya min kan, o bɛna bɔ Izaaki fari de la.”
19 A kɔni tun bɛ a miiri ko suw kununni se bɛ Ala ye. O de ye a to, a den laseginna a ma ani o tun ye ko dɔ sudali ye.
20 Dannaya kosɔn fana, Izaaki ye dugaw ta Zakɔbu ni Ezawu ye sinikow ko la.
21 Dannaya kosɔn, a satuma, Zakɔbu ye dugaw ta Zozɛfu denw bɛɛ kelen-kelen ye, ani a sinsinnen a ka bere la, a ye a biri fo dugu ma.
22 Dannaya kosɔn, a satuma surunyalen, Zozɛfu da sera Isirayɛlidenw ka taaliko ma, ani a ye ci dɔw di a yɛrɛ suko la.
23 Dannaya kosɔn, Moyizi banginnen dogora a banginbagaw fɛ kalo saba kɔnɔ, katugu u tun ye a ye ko u den tun cɛ ka ɲi, ani u ma siran masakɛ ka ci fɔlen ɲɛ.
24 Dannaya kosɔn, Moyizi kɔrɔbayalen, a jɛnna Farawɔn denmuso denya kɔ. 25 Ale ni Ala ka jama ka nimatɔɔrɔ ɲɔgɔn fɛ, a ye o fisaya ni waatinin daamu ye hakɛ kɔnɔ. 26 A ye Krista ka jaasili jate iko nafolo min ka bon ni Misira jamana nafolow ye,
katugu a ɲɛ tun jɔlen bɛ baraji la.
27 Dannaya kosɔn, a bɔra Misira ka a sɔrɔ a ma siran masakɛ ka fununni ɲɛ : A jɔlen tora kisɛya la iko mɔgɔ min ɲɛ bɛ yebali la.
28 Dannaya kosɔn, Moyizi ye Paki dumuni kɛ ni ka joli seri-serili kɛ, walasa silasali kana se Isirayɛliden fɔlɔw ma.
29 Dannaya kosɔn, u ye kɔgɔji bilen tigɛ iko dugukolo jalan, ka a sɔrɔ Misirakaw minnu tun ye u yɛrɛ bila a tigɛli la, olu tora a la.
30 Dannaya kosɔn, Zeriko dugu jinw lamininen tile wolonwula kɔnɔ, olu karila ka bin.
31 Dannaya kosɔn, sungurunbamuso Arahabu ma faga banbaganciw fɛ, katugu a tun ye kosɛgɛsɛgɛlaw ladon koɲuman.
32 Mun bɛna fara nin bɛɛ kan ?
Waati na koron ni ne ko ne bɛ faranfasi bɛɛ di Zedewɔn kan, ani Baraki, Samusɔn, Zɛfute, Dawidi, Samuyɛli ani kiraw kan. 33 U ka dannaya kosɔn, u sera jamana dɔw la ka tilennenya sira taama, ka Ala ka fɛn layidu talenw sɔrɔ, ka warabaw da siri, 34 ka gantuguda tasuma lasa, ka kisi npan daduman ma, ka barikakura sɔrɔ bana kɛnɛyalen kɔ, ka farinya kɛlɛyɔrɔ la, ka jamana wɛrɛ kɛlɛbolow gɛn.
35 Muso dɔw ka suw lakununna ka di u ma.
Dɔw nimatɔɔrɔla, ani u ma sɔn ka bɔ nimatɔɔrɔ la, katugu u tun sago bɛ ka fɛn sɔrɔ min ka fisa ni o ye : Ni o ye kununni ye ka bɔ suw cɛ la.
36 Dɔwɛrɛw ta kɛra mayɛlɛli, gɛɲɛlabugɔli, nɛgɛladonni ani kasolabila ye.
37 U bonna ni kabakuru ye, u cɛcira fila ye, u fagara ni npan ye. U tora u sen kan diyɛn ɲɛ fɛ ka sagawolo wali bawolofini to u kan na, ka u bololankolonjɛ to, ka jɔnya ni juguya to u kan – 38 nka tiyɛn yɛrɛ la, diyɛn de tun man kan ni u ye! – U tun bɛ diyɛn ɲɛ fɛ, kungolankolonw la, kuluw la, fanfanw kɔrɔ ani wow kɔnɔ.
39 U ye seereyaɲuman sɔrɔ u ka dannaya kosɔn, nka u ma layidu talen ye u ɲɛ la.
40 Bawo, Ala tun ye a latigɛ ka anw kunnadiya ka tɛmɛn olu kan, ani a tun tɛ a fɛ u ka layidu dafali ye u ɲɛ la anw kɔ.
12
Yezu ka ɲɛjirali
1 O de ye a to anw minnu lamininen bɛ dannaya seerekuluba fɛ, anw fana ka kan ka an kundoniw bɛɛ jigin janko hakɛ min bɛ an sennasiri haali. O tuma na, kɔrɔbɔli min kunsinnen bɛ an ma, an na boli ka o kunbɛn ni kisɛya ye, 2 ka an ɲɛ jɔlen to Yezu la, an ka dannaya jujɔbaga ani a dafabaga. Ɲagali min tun dara a ɲɛ kɔrɔ, Yezu jɛnna o donw kɔ ka kuruwakansaya muɲu, ka a sɔrɔ o ma kɛ a bolo maloyako ye; ani a sigilen bɛ Ala kininbolo fɛ sisan.
3 Ale min ye hakɛkɛlaw ka nin ɲɔgɔn juguya kun, aw ka miiri ale Yezu la, ani jigikari tɛna aw sɛgɛn.
4 Aw kɔni bɛ ka hakɛ kɛlɛ, nka hali sa aw ma a kɛlɛ fo ka se aw joli bɔnni ma.
Ala bɛ kololikow kɛ ka da den-ni-faya kan
5 Aw ɲinɛna dusulaminkuma nin kɔ min lasera aw ma iko a bɛ a sara denw la cogo min wa, ko : « Ne den, i kana Matigi ka kololikow bila i kɔ fɛ ; i dusu kana bɔ ni a ye i kɔrɔfɔ.
6 Ni mɔgɔ min kanuya bɛ Matigi la, a bɛ o tigi kolo koɲuman; a bɛ minnu minɛ iko denw, a bɛ olu bɛɛ kolo.»
7 Min bɛ da aw kan, ni aw bɛ ka o muɲu, o ye kololiko de ye.
Ala bɛ aw sira taama iko fa bɛ denw sira taama cogo min.
Den jumɛn dun bɛ yan diyɛn na, ni o fa tɛ a kolo?
8 Kololiko min bɛ da tɔw bɛɛ kan, ni o tɛ da aw kan, o tuma, aw ye ɲamɔgɔdenw/it* de ye, aw tɛ den yɛrɛwolow ye.
9 Minnu ye an wolo yan diyɛn na, olu ye an kolo ka an lamɔ, ani o bɛnna an ma, a fɔ an tɛna kolo an Fa ye min bɛ sankolo la ka tɛmɛn olu ta kan, walasa ka balo sɔrɔ?
10 Anw faw tun bɛ an kolo, waatinin dɔrɔn kama, u dungɔ la ; nka, Ala bɛ a kɛ an nafa kama, ka an ni don a ka senuya la.
11 Ni kololiko kɛra i la, i nisɔndiyalen tɛ, nka i ɲɛnasisilen don.
Nka, ni i ye i sɔn yɛlɛma, kololiko sabu la, kɔ fɛ i bɛ hɛra sɔrɔ ani i bɛ kɛ mɔgɔ tilennen ye.
12 O de kosɔn, a sɛbɛnnen bɛ, ko : Aw ka barika don kokura bolo salenw ani senw la minnu bɛ yɛrɛyɛrɛ, 13 ani aw ka sira dakɛnyɛ walasa taama ka kɛ a kan : Mɔgɔ min bɛ a cun a sen kelen kan, o tigi sen tɛna wurukutu a kɔrɔ, nka o tigi ka kɛnɛya yɛrɛ sɔrɔ.
14 Aw ka aw jija bɛn nɔ fɛ aw ni mɔgɔ bɛɛ cɛ, ani senuya nɔ fɛ mɔgɔ si tɛ se ka Matigi ye min kɔ.
15 Aw ka aw kɔlɔsi walasa mɔgɔ si kana a ban Ala ka mandiya la ; jiri si kana bɔ aw bara min den ka kunan, ni o tɛ, o na ɲagami don aw cɛ la, ani o baga na aw bɛɛ kɛlɛ. 16 Aw ka aw kɔlɔsi walasa diyatɔ si kana sɔrɔ aw cɛ la wali fɛnsenu tiyɛnbaga iko Ezawu, min ye a ka denkɛfɔlɔya jɔyɔrɔ falen suman minɛn kelen na.
17 Aw kɔni bɛ a dɔn ko a ye a ɲini minkɛ kɔ fɛ ko duga ka ta ale ye, a sen bɔra o la ani foyi ma se ka yɛlɛma don o la a bolo, hali a ɲɛji ni a ka madelilikanw.
Jɛkɔrɔ ni Jɛkura
18 Aw nana Ala yɔrɔ tuma min na, bolo bɛ se ka maga fɛn minnu na wali fɛn minnu bɛ se ka ye ɲɛ la, olu si tun tɛ aw ɲɛ kɔrɔ, iko a tun bɛ cogo min Sinayi kulu la : Tasuma ma mɛnɛ ka jenini kɛ, san ma fin, dibi ma don, sanfinɲɛ ma ci, 19 burufiyɛkan ma bɔ, kumakan ma bɔ. Mɔgɔ minnu ye kumakan mɛn, olu banna kuma na ka taa a fɛ.
20 Bawo, u tun tɛ se ka nin kankaridakan lamɛn, ko : « Min mana maga kulu la, hali bagan, o na bon ni kabakuru ye ka faga.»
21 Siran tun bɛ o kow yeli la fo Moyizi ye a fɔ, ko : « Ne ja sirannenba don, ani ne bɛ ka yɛrɛyɛrɛ.»
22 Nka, aw kɔni, aw ye aw magɛrɛ Siyɔn kulu la, ani Balo Tigi Ala ka dugu la ni o ye sankolo Zerusalɛmu ye. Aw gɛrɛla mɛlɛkɛkulubaw la minnu lajɛlen bɛ ɲɛnajɛ kama, 23 ani denfɔlɔw ka jɛkulu la minnu tɔgɔ sɛbɛnnen bɛ sankolo la. Aw gɛrɛla Ala la, min ye mɔgɔw bɛɛ kiritigɛbaga ye, ani mɔgɔ tilennenw la minnu sera senuya dan na. 24 Aw gɛrɛla Yezu la, ale min ye cɛfɔbaga ye Jɛkura la, ani a joli la min seri-serila mɔgɔw kan, a joli min kan ka bon ni Abɛli joli ta ye.
25 Aw ka aw kɔlɔsi : Min bɛ ka kuma aw ye, aw kana aw ban ka o lamɛn.
Bawo, min tun bɛ ka u lasɔmi yan diyɛn na, ni o lamɛnbaliya kosɔn, u ma kisi ɲɛgan ma, ni min bɛ ka kuma an ye ka a to sankolo la, an bɛ an ban ka o lamɛn ka tɛmɛn u kan, an fana tɛna kisi ɲɛgan ma.
26 Ale min kumakan ye dugukolo layɛrɛyɛrɛ o waati la, a bɛ nin weleweledali kɛ sisan, ko : “Senɲɛ kelen pe, ne na dugukolo layɛrɛyɛrɛ ka sankolo fara o kan, senɲɛ kelen kokura.”
27 “Senɲɛ kelen pe hali sa”, o kuma bɛ a jira ko fɛn layɛrɛyɛrɛlenw bɛna silatunun, walasa fɛn minnu ye layɛrɛyɛrɛbaliw ye, olu ka to u nɔ na sanga ni waati bɛɛ kama.
28 O la, ka a masɔrɔ masaya yɛlɛmabali de bɛ di an ma, an ka o danye minɛ an bolo fila la. Ale sabu fɛ, an ka Ala bato a dungɔ la, ni kuncɛdɔgɔya ye ani Ala ɲɛsiranya la.
29 Bawo, an ka Ala ye tasumaba ye min bɛ dunni kɛ.
13
Laadili labanw
1 Aw ka aw timinandiya ɲɔgɔnkanuya sira kan.
2 Aw kana ɲinɛ jatigiya kɔ : O kɛra sabu ye dɔw bolo ka mɛlɛkɛ dɔw jatigiya ka a sɔrɔ u tun tɛ a kala ma.
3 Minnu bɛ kaso la, aw ka aw hakili to olu la, ka kɛ iko ni aw tun bɛ kaso la u fɛ. Nimatɔɔrɔkow bɛ da minnu kan, aw ka aw hakili to olu la ka a masɔrɔ ni bɛ aw fana na.
4 Bɛɛ ka furu bonya, danbe min bɛ cɛ-ni-musoya la furu sira kan, o kana lagosi, katugu kakalaw ni kanukɛlaw na jalaki Ala fɛ.
5 Nafolo kana kɛ aw nijuru ye : Aw bolota ka aw wasa, katugu Ala yɛrɛ ye a fɔ, ko : « Ne tɛna i bila abada, ne tɛna ne kɔdon i la abada !»
6 O de kosɔn, an bɛ se ka a fɔ ni kisɛya ye, ko : « Matigi ye ne dɛmɛnbaga ye, foyi siran tɛ ne na.
Mɔgɔw na se ka mun kɛ ne na ?»
7 Aw ka aw hakili to aw ɲɛmɔgɔw la : U ye Ala ka kuma lakali aw ye. Aw ka aw miiri u ka diyɛnlatigɛ labancogo la, ani aw ka u ladege u ka dannatigiya la.
8 Kunun wo, bi wo, Yezu Krista kɔni bɛ a cogo kelen na kudayi, a na to o cogo la badaa.
9 Aw kana a to aw ka lafili kalankuma yelekew fɛ.
Katugu a ka ɲi dusu ka lamin Ala ka mandiya la nka o kana kɛ laadaladumuniw ye minnu ma foyi ɲɛ abada u dunbagaw ma.
10 Sɔnnibanbe min bɛ an bolo, sɔnnikɛla minnu bɛ Ala bato finibugu kɔnɔ, olu tɛ se ka u balo bɔ o sɔnnibanbe fɛnw la.
11 Bawo, sɔnnikɛlaba bɛ don ni bagan minnu joli ye, Yɔrɔsenuw la Yɔrɔsenu kɔnɔ, hakɛ yafali kama, o baganw sogo bɛ jeni dagayɔrɔ kɔkanna de la.
12 O de kosɔn, walasa ka jama senuya a yɛrɛ joli fɛ, Yezu fana tɔɔrɔla dugu donda kɔ kan.
13 An dun ka bɔ ka a kunbɛn dagayɔrɔ kɔ kan, ka an kun don kunmasuuli kɔrɔ min dara a kan.
14 Bawo, ka an to yan diyɛn na, sigidugu kelen tɛ an bolo, nka an na sigi dugu min na sini, an bɛ ka o de ɲini.
15 Sanga ni waati bɛɛ, an ka jɛ Yezu fɛ ka tanuni sɔnni kɛ Ala ye, ni o ye dannayakumaw ye minnu bɛ bɔ an da a Tɔgɔ bonya kama.
16 Aw kana ɲinɛ ɲuman kɛli ani ɲɔgɔndɛmɛn kɔ. O ɲɔgɔn ninifɛnw de ka di Ala ye.
17 Aw ka to aw ɲɛmɔgɔw sago kɔrɔ ka kolo u ye, bawo u yɛrɛ bɛ u janto aw ni la, ka a masɔrɔ u na ɲininka o ko la. O cogo la, u dusu kasilen tɛna lakanali kɛ, nka u nisɔndiyalen: Aw ka nafa bɛ o de la.
18 Aw ka delili kɛ anw ye; a kɔni jɛyalen don anw ma ko ŋaniyaɲuman bɛ an na ka sira tilennen taama ko bɛɛ la.
19 Ne bɛ aw sɛbɛkɔrɔ deli: Aw ka a ɲini Ala fɛ ne kana mɛn ni ne ma kɔsegin aw ma.
Kibaroyaw, dubaw ani foli labanw
20 Hɛra Tigi Ala, min ye an Matigi Yezu, Gɛnnikɛla lakika labɔ suw la, Jɛ banbali joli sabu fɛ, 21 fɛn o fɛn bɛ ale sagokɛli nɔgɔya, a ka aw sɔn olu bɛɛ la. A ka a diyanyekow sabati an na, Yezu Krista ta bolo fɛ, tanu ni bonya bɛ kɛ min ye sanga ni waati bɛɛ.
Amiina!
22 Ne balimaw, ne bɛ aw deli, aw ka sɔn nin laadilikumaw la. Ne ma kuma kuntaalajan yɛrɛ ci aw ma.
23 Aw ka a dɔn, ko : An balimakɛ Timote bɔra bolo la.
Ni a nana joona, ne ni a bɛna taa bɔ aw ye.
24 Aw ka aw ɲɛmɔgɔw fo ani dannatigiw bɛɛ.
Itali jamanadenw bɛ aw fo.
25 Ala ka mandiya ka kɛ aw bɛɛ lajɛlen fɛ ! Amiina !
BAMANANW.
Kooro b'a mɔyɔrɔ fari da.
(ntalen).
Mali jamana kɔnɔ, Bamananw ka ca ni siya tɔw ye.
U bɛ jɛba kelen kɔnɔ min sinsinnen don bere kelen na n'o ye bamanankan n'a fɔcogo caman ye sigiyɔrɔ kosɔn. Bamananw bɛɛ ka batofɛnw ye kelen ye.
U ka nafa fanba bɛ bɔ cikɛ ani baganmara la.
Segu bamananfanga taariki.
Mali ye taarikijamana ye. Mansadugu caman fɔra ɲɔgɔn kɔ a kɔnɔ.
O siratigɛla san kɛmɛ ka kɔn bi ɲɛ jaman caman sigira kɛnɛ kan min bɛ bɛn bi Mali ma; o jamanaw tun ye Gana, Soso, Mali ani Sɔngayi.
San 1700 waati la bamananfanga i n'a fɔ Segu ni Karita ani Masina fulafanga ni Futakaw fana sigira kɛnɛ in kan.
San 1920 farajɛ donni jamana in kɔnɔ o bɛnna Sudan sigili ma.
O yɔrɔ kɛra Mali jamana ye Sɛtanburukalo tile 22 san 1960. Fanga min tun bɛ yen ka kɔn tubabuw nani ɲɛ n'a tun bɛ fɔ o ma ko Mali a y'o tɔgɔ ta.
Dɔnkili kɔrɔ min tɔgɔ ye "Sanunɛgɛnin" o bɛ mansakɛ minnu sigira Segu kunna kofɔ:
Sanunɛgɛnin o Warinɛgɛnin o Maa y'i tile kɛ Maa kelen tɛ diɲɛ laban.
Bitɔn Kulubali O tun bɛ Segu O y'a tile kɛ O ma se ka diɲɛ laban.
(Nin kɔfɛ dɔnkili bɛ Ngolo Jara, Mɔnzɔn Jara ani Da Jara kofɔ.).
Segu jeliw bɛ Faaro kofɔ Bitɔn ka fanga sɔrɔli sababu la.
Olu fɛ Bitɔn ba tun bɛ nkɔyɔ da ba Jeliba da la.
Su tun mana ko Faaro denmuso tun bɛ na o nakɔdenw bɔ a somɔgɔw ye.
Su dɔ la Mamari ye Faaro den minɛ nakɔ kɔnɔ.
O k'a ma a ka taa ale fɛ Faaro yɔrɔ la walasa nkɔyɔ bɛ se ka sara a ye.
Sira fɛ, Faaro den ko Mamari ma a ka fɔ Faaromuso ye o k'a kininfɛsin tɔni a tulo kɔnɔ ani a ka fɔ Faarocɛ ye o k'a ka finisi tɛgɛ ɲɛ kelen d'a ma.
O kɛra o cogo la.
Sin min kɛra a kinin tulo kɔnɔ o b'a to ni fɛn o fɛn fɔra a kɛrɛfɛ a b'o mɛn.
A ye fini in kɛ finiforoba ye nk'a m'a kan a y'a bɛɛ to kɔnɔw bolo.
N'olu ye fini in dun k'o bo kɛ yɔrɔ o yɔrɔ Mamari ka fanga na se yen.
Taariki fɔtaw ni sɛbɛntaw bɛɛ bɛnna a kan ko Mamari Kulubali n'a bɛ fɔ a ma ko Bitɔn k'o de ye Segu bamananfanga sigi.
A bɔra Kulubaliw la minnu dɔnna Ɲangolo ni Baramangolo sababu la. Olu tun ye badenkɛ fila ye, Bitɔn yɛrɛ dɔnna ni mɔgɔmara jogobaw ye.
A ye tɔn dɔ dilan Sekɔrɔ a n'a filanmaw.
O misali ni sanga bɛnna k'o sabu kɛ tɔn wɛrɛw dilanna dugu wɛrɛw kɔnɔ.
Tɔn dɔw tilala ka fara ɲɔgɔn kan. Olu ye tɔn wɛrɛw wajibi ka fara olu kan walima ka tunun.
Mamari min tun bɛ Sekɔrɔ tɔn kunna kaban o sugandira ka sigi tɔn tɔw faralen ɲɔgɔn kan kunna.
O la a tɔgɔdara Bitɔn.
A ni minnu jɛra ka tɔn dilan olu tɔgɔdara tɔnɲɔgɔnw. Minnu wajibiyara ka don tɔn na olu welela ko tɔnjɔnw.
Bitɔn kɛlen jamana kura in kuntigi ye, a fɔra a ma ko Segu Faama.
A ka kuntiya kɔnɔ tɔnjɔnw ye kɛlɛkɛfangaba dɔ juminɛ, faama y'o dafa ni jikankurunw minnu ɲɛmɔgɔya tun kalifalen tun don Sumanaw ma minnu jamu ye Cɛrɔ, kurun ninnu tun bɛ kɛlɛdenw doni ba kan.
Bitɔn Kulubali tora tɔndenw ka janfan na san 1755.
A kaburu bɛ Sekɔrɔ ani a ye misiri min jɔ a ba ye Jɛnɛ sojɔlaw fɛ.
Segu kɛlɛbolo ntuloma tun ye tɔnjɔnw ye.
Jogoɲuman tun tɛ u la nka cɛfarinw tun don kɛlɛ la. U balo tun ye fɛn min mana sɔrɔ kɛlɛ la juguw bolo.
Kɛlɛ mana diya u la tuma o tuma u tun bɛ ɲɛnajɛba kɛ, ka jɔdɔlɔ ni didɔlɔ min.
U ka dɔn mandi tun ye bɔnjalan ye n'o dɔnkili dɔ filɛ nin ye:
Jɔndenw ye bɔn ta Sido jara ni balansando Segu jɔnbadenw ye bɔn ta Sido jara ni balansando.
(Sido jara ni balansando ye Segu de ye.).
Bitɔn salen kɔkɛlɛmansa ka tile bɔra.
Tɔnjɔn kuntigi fɔlɔ min sera k'i sigi o ye Tɔnmasa Danbele.
O tun bɛ bɔ Falo.
Ale tun bɛ Ŋgɔyi sennakɛlɛbolo kunna.
Walasa ka jiko gɛlɛya wuli ka b'u ka dugulamɔgɔw kan a ye tɔnjɔnw bila ka bajalan dɔ sen ka bɔ ba Joliba la ka na u ka dugu la.
A ka fanga gɛlɛya y'a to tɔnjɔnw y'a faga, mɔgɔ min fɔra ale kɔ o kɛra Pelengana Kanubaɲuman ye n'a tɔgɔsɛbɛ tun ye Yoro Bari ye; ale tun bɛ sotigiw kunna.
A ye mara kɛ k'a ta san 1760 ka taa bila san 1764 la; san min yɛrɛ la u ye donkɔnɔ kɛ a kɔnɔ.
Gasi Kafajugu fɔra Kanubaɲuman kɔ.
A ye san kelen kɛ Segu faamawolo kan.
Nin tɔnjɔn mansa ninnu tɛmɛnen kɔfɛ naanina bɛ yen, o tɔgɔ ye Sebugu Maabɛrɛkanu, a ka fanga bɛnna kalo damadɔ ma.
O tɛmɛnen kɔfɛ fanga ma basigi bilen, a tora yɛlɛmɛyɛlɛmani na fo tuma min na kɛlɛmansa tɔgɔtigi fila nana ɲɔgɔn sɔrɔ: Ngolo Jara ni Nangoroba Zanke Jara.
Kɛlɛ diyara Ngolo la.
A selen fanga la nin cogo in na san 1766, Ngolo ye Ngolosiw ka ɲɔgɔnfalenfalen fanga daminɛ.
Yɛrɛsago kɛ min fana tun bɛ fanga tali la o fana dabilala.
A ye fanga faba wuli ka bɔ Sekɔrɔ ka na n'a ye Segu ani fana a y'a denw sigi denduguw kunna.
O de senfɛ, Nci sigira Banbugu, Ɲanankɔrɔ sigira Sekɔrɔ, Mɔnzɔn tun bɛ Npɛba, Jokɛlɛ sigira Nangɔ, Seri taara Zɔgɔfina.
Ngolo kɛra kɛlɛmansaba ye ani kolabɛnnaba fana.
A tile la Segu fanga bonya tun bɛ se Sahara ma kɛɲɛka fɛ, Worodugu fɛ a tun bɛ se Tɛngɛrɛla Kɔdiwari jamana kɔnɔ; tilebin fɛ a tun bɛ se Kurusa Laajinɛ jamana kɔnɔ, Kɔrɔn fɛ a tun bɛ se Debo ma.
Mɔgɔw hakili la, Ngolo fatura san 1787 fanfɛlaw la kɛlɛ dɔ senfɛ a ni Mɔsiw cɛ.
A denkɛ Mɔnzɔn bilala a nɔ na. Fangaɲini in tun ye Ngolo n'a badenkɛ Ɲanankɔrɔ bila ɲɔgɔn na.
I n'a fɔ a fa y'a kɛ cogo min na Mɔnzɔn fana ye yɔrɔ kuraw minɛ ka fara fanga kan. A tun kɛlen bɛ k'a denkɛw bila olu kunna.
Da tun bɛ Banankɔrɔ, Bɛn tun bɛ Kirango, Dɛnba tun bɛ Masala, Bina Ali tun bɛ Wetala.
Mɔnzɔn tile la Ekosew ka ɲɛbilafilɛlikɛla min tɔgɔ tun ye Mungo Parki sera Segu kuntilenna na Zuluyekalo tile 21 san 1796.
Mɔnzɔn faatura san 1808 a ka cikɛbugufiyɛ la Sirakoro.
Da n'a tun bɛ f'o ma Damɔnzɔn yɛlɛnna fanga la Segu.
Lakalikɛla bɛɛ bɛnna a kan ko a ɲɔngɔn dawulatigi ma bɔ N'Golosiw la.
Den jalagɛlɛnba, a fa y'a dege kɛlɛ la joona. Banankɔrɔ n'o tun ye dendugu ye a y'o mara marako cɛɲin na.
A ye so fila dilan minnuw ɲɛsinnen tun don denmisɛnninw ka lamɔn n'u degeli ma: Sifinso ani Maabaso.
A kɛlen faama ye a ye tɔgɔ sɔrɔ kɛlɛw la minnuw y'a ni Samaɲana Basi ani Jakuruna Toto bila ɲɔngɔn na.
Bamanan ka kokɛta caman cɛɲɛna a tile la.
Dɔnkilitɔgɔbɔlenba min bɛ kuma bamananfanga kan, o dilanna o waatiw.
O n'a ta bɛ, a jateminɛna ko ni kɛlɛw kɛyɔrɔ bɛ janya, kɛlɛw sɔrɔ bɛ dɔgɔya. O ye gɛlɛyaba don tɔnjɔnw balocogo la.
O tɛmɛnen kɔ Masina fulafanga fana tun b'a la ka wara, o tun bɛ dɔ ta Segu kɛɲɛkayanfan na.
A ni Kunari Anbodejɔ farala ɲɔgɔn kan o si m'a bali kɛlɛda ka to a la Nukuma san 1818.
A yɛrɛ faatura san 1827 ka sɔrɔ a ma se ka Hamidalayikaw ka diinɛfanga kunbɛn.
A kaburu bɛ Jaralakaw ka du kɔnɔ Banankɔrɔ.
Da kɔfɛ a badenw ye fanga ta.
Olu la mɔgɔw hakili tora Kirango Bɛn na, o ye fanga kɛ ka bɔ san 1841 ka taa a bila 1849.
Masala Denba: o ye fanga kɛ ka bɔ san 1851 ka taa a bila san 1856 ani a laban Bina Ali ka bɔ san 1856 ka taa san 1861.
Ale de ka fanga kɔnɔna na Laji Mɔri ka kɛlɛbolow ye Wetala minɛ marisikalo tile 11 san 1861, o kɛra Segu bamananfanga dabilalen ye (M.K.Simaga: 1988).
Diinɛkow.
Bamananw tun bɛ ni don fɛn bɛɛ la.
O de y'a to a fɔra u ma ko nimayalikɛlaw.
Nin hakilila min bɛ bamananna na o de b'a bila sarakabɔ ni ɲamafifa la waati bɛɛ la i n'a fɔ forokurabɔ, jiritigɛ. Bamananw fɛ ɲama bɛ nin wale kofɔlen ninnu bɛɛ la.
Sukɔrɔw bonyani fana jɔyɔrɔ ka bon Bamananw fɛ yen.
Sukɔrɔw se bɛ ɲɛnamaw ka kow la.
Bamananw ka diinɛko ka bon. U dalen don a la ko mansa dɔ bɛ yen.
O ye diɲɛ dacogo kibaru dɔ dilan. U bɛ diɲɛ juminɛ ɲɛfɔli kɛ n'o ye.
Jɛrimɛni Jɛtɛrɛlɛn (1951) fɛ diɲɛ daminɛ na lamagaba dɔw kɛra, yeleli ni gɛrɛnni kɛra o senfɛ.
O kɔfɛ Yo n'o ye hakili fɔlɔ ye, o ye minɛ 22 fɔlɔ dilan dali bɛ kɛ ni minnu ye.
A ye Pɛnba fɔlɔ dilan, o ye dugukolo labɛn. O kɔfɛ Faaro. Faaro ye Pɛnba dɛmɛ ka kabakolo dilan.
A ka taaka-segin kɔnɔna na Faaro ye bɔlɔ naani sigi, bɔlɔ minnu b'a to mɔgɔw bɛ u taayɔrɔ dɔn dugukolo kan, Faaro ye ji bila ka tɛmɛ dugukolo sanfɛ fɛnw ni ɲɔgɔn cɛ, a y'a dingɛw fana geren, olu kɛra kɔgɔji ye, baw ani kɔw.
O kɔfɛ Teliko n'o ye fiɲɛtigi ye o nana diɲɛ na.
Fɛnɲɛnama fɔlɔw sɔrɔla ka ye dugukolo kan.
Faaro ye filaninw sɔrɔ denmusomaninw.
Olu ni danfɛn tɔw minnu tugura u la olu fari tun ka magan.
O mɛnen kɔfɛ kurukun bɛ sɔrɔ ka kɛ hadamaden na, o kɛra sabu ye a ka se ka baara kɛ.
O ko fana wolola fɛn min na o kɛra filaninwolo jɔlen ye. Filanin min mana wolo o bɛ bɛn ja ma.
Pɛnba tun bɛ se ka jiriw ni mɔgɔw dilan.
A y'a muso dilan ni fiɲɛ kɛlen ka bɔgɔ fara ɲɔgɔn ka ka sɔrɔ k'a daji k'o la.
A ye ni fiyɛ muso in na ka tila ka ja k'a la.
Pɛnba y'i da muso in kan tile naani, a duurunan Musokɔrɔnin bɔra.
Hadamaden farikolo tun b'o la fo n'a kɛra a disi ye. O tun ye bagan ta ye a ni a kukala.
Tulo belebele ni nun jamanjan dɔw tun b'a kunkolo la.
Pɛnba ye fɛn caman si di Musokɔrɔnin in ma, a yɛrɛ fana ye bagan ni jiri caman bange ni ni ja tun bɛ minnu na.
Nin fɛn ninnu bɛɛ tun bɛ Pɛnba bato wa u tun b'a wele ko N'gala.
Pɛnba y'a ɲini Musokɔrɔnin in fɛ a ka ale turu dugukolo la walasa a ka dili bɔ ka kɛ jiri fɔlɔ ye n'o ye Balansan ye.
K'a to o cogoya la a y'a daga sigi hadamadenw kunna olu minnu tun dilanna Faaro fɛ.
Pɛnba ye muso wɛrɛw kanu.
Keleya ye Musokɔrɔnin in minɛ, a banna fɛnw dilanni ma.
Faaro farala Pɛnba kan ka Musokɔrɔnin in ɲini walasa k'a ka dɔnniya minɛ a la.
U y'a ye nk'a ma sɔn k'a ka dɔnniya segin u ma.
O la Pɛnba y'a danga; fa wulila Musokɔrɔnin na.
Pɛnba nana a ka fanga boli mɔgɔw kan, a tun b'u joli min, o kɔmasegin na a tun b'u segin denmisɛnninya la.
O ko in fana ma bɛn Faaro ma.
U kɛlɛla. Kɛlɛ diyara Faaro la.
Danfɛnw ye Pɛnba batoli dabila.
O y'u danga. O danga in na saya bɔra o la ani bana ani juguya.
Se kɛlen Pɛnba la, Faaro kɛra fangatigi ye. A ye diɲɛ labɛn a sago la.
Nin diɲɛdacogokalan in ani kunnafoni tɔ minnu bɛ kalan mɔgɔw fɛ bamananna doolow dɔnni kan, furabɔ ani dɔnniyakalan wɛrɛw la, o bɛɛ tun bɛ sɔrɔ jo wɔɔrɔ minnu kofɔra Jɛrimɛni Jɛtɛrɛlɛn fɛ.
Bamananfanga nanen nin diinɛko ni silamɛya jɛra ka sigi waatijan k'a sɔrɔ mankan si ma bɔ a la.
Segu faama dɔw yɛrɛ ye misiri jɔ. Bitɔn y'a jɔ a ba ye. Ngolo y'a jɔ Jirɛla sɔmɔnɔw ye.
Kunnafoni dɔw y'a jira ko mɔri dɔw ni buguridala dɔw tun ladɔnnen don fanga fɛ.
Jɛ kɛrɛnkɛrɛnnen tun fana bɛ Segu ni Tumutu Kuntalakaw cɛ.
O n'a ta bɛɛ Segu Bamananw ni silamɛw cɛ bɛna tiɲɛ Laji mɔri Tali selen kɔ u la; a kɛlen k'a fɔ k'a bɛ u tubi jagoya la.
Bamanan cɛkɔrɔba caman kunkolo tigɛra k'a sabu kɛ u banna ka diinɛ kura ta.
O ban in bɛ nin kɔmɔdɔnkili in kɔnɔ:
Cɛ, an ka taa banin kɔ Futaka bɛ baba da la Kɔmɔ tɛnɛ ye futaka ye.
Hali bi Bamananw ka tubi silamɛya la o t'u bali ka bamananya ko dɔw kɛ i n'a fɔ bugurida ani kɔmɔdɔn.
Kalan fɔtaw.
« Dɔnkiliw ye jama ka taariki ye.
N'i ye mɔgɔw ka dɔnkili lamɛn i bɛ se k'u dɔn sabu dɔnkili kɔnɔ fɛn o fɛn kɛra, ɲuman ni juguman na, fujunu minnu bɛ yen, siran minnu bɛ yen, lako ni ɲinifɛn minnu bɛ yen o bɛɛ bɛ fɔ dɔnkili kɔnɔ. »
(Kunnafoni bɔra Masa Makan Jabate ka nɔbila min tɔgɔ ye ko "Janjo", a bɛ segin Jɔni Sitɛnibɛki ka kuma kan.).
Nafaba de tun bɛ kuma na bamananna lawale la.
A tigi tun ye mɔgɔ fila ye: Bato ɲɛmɔgɔw ani biritɔn tigiw. Olu tun bɛ jama mago dilan n'a ye. Kuma tun ye ɲamakalaw fana ta ye.
Fɛn bɛɛ tun ye fɔta de ye bamananna. O siratigɛ la kuma fɔcogo caman b'u bolo.
Gundo masalabolow kɔnɔ aladeliw bɛ yen ani kilisiw ani birilikanw.
Olu bɛ fɔ cogo min na bɛɛ t'o faamu.
Taariki bɛ cɛbaw ka walew kofɔ: Masakɛw walima dugusigibagaw.
A bɛ kunnafoni di bamananna laadaw fana kan, a ni diinɛkow ni dugusigikan.
Segu taariki ɲinina, k'a sɛbɛn ani k'a bayɛlɛma sɛbɛnnikɛla caman fɛ minnu bɛ bɔ Mali kɔnɔ walima kɔkan. Taariki in tara k'o kumafɔcogo don, a tara fana k'a bɛ kunnafoni di Segu taariki kan ani bamananya kan.
Nsiirin bɛ da mɔkɛ fɛ mɔdenw ye, o siratigɛ la ale lakodɔnnen don ka tɛmɛ kumafɔcogo tɔw bɛɛ kan wa fana ale de bɛ kɛ ka caya sabu kalan wɛrɛ tɛ kɛ walasa ka kɛ nsiirindala ye.
Ale bɛ mɔgɔw kalan, a ka ca a la a bɛ laban ni ntalen dɔ ye min ye kalan ye ka ɲɛsin lamɛnnijɛkulu ma.
Ntalenw ka ca. U bɛ basigi ani yɛrɛdɔn kofɔ.
U bɛ da kumaɲɔgɔnya kɔnɔ walasa ka kumaɲɔgɔn lasɔn i ka dalilu ma.
U dɔni ye sigiyɔrɔ matarafali taamasiyɛn ye.
Dɔnkili ka ca ni kumafɔcogo tɔ bɛɛ lajɛlen ye.
U bɛ da ɲɛnajɛw senfɛ i n'a fɔ bolokoli, kɔɲɔw, sangaw ani sogobɔw.
U bɛ se ka da fana baara dɔw kɛtɔ fɛ.
O de y'a to cikɛla, bagangɛnna, mɔnikɛla, numukɛ, gesedala, ɲɔsusula; nin bɛɛ bɛ dɔnkili da walasa k'u ka baara segin ta walima k'a ɲɛnafin bɔ u la.
Dɔnkili man di, a kɔrɔ de ka di.
(ntalen).
Kuluw sigicogo.
Bamananw tun tilalen don jamakulu fila ye: hɔrɔnw ni jɔnw.
Hɔrɔnw tun ye hɔrɔn ni ɲamakala dɔw ye.
Ɲamakalaw tun tɛ hɔrɔnw bɔ danbe la, u tun bɛ bololabaaraw kɛ walima fɔli.
Bamanan ɲamakalaw ye jeliw ye, n'u jamu ye Dantɛ, Kɔnɛ, Jabatɛ ani Sarɛ; numuw n'u jamu ye Balo, Fanɛ ani Kumarɛ ani garankew n'u jamu ye Simaga.
Mɔgɔw tun b'u yɛrɛ fisaya jeliw ye nka o n'a ta bɛɛ mɔgɔw tun bɛ siran u ɲɛ fana. Jeliw jɔyɔrɔ tun ka bon faama ka baaraw kɔnɔ wa fana dugu taariki dɔnbagaw tun y'u ye.
Jamakulu filanan min tun bɛ bamananna o ye jɔnw ye.
Ni hɔrɔnw tun minɛna kɛlɛ la walima n'a tun ma se k'a ka juruw sara o tun bɛ k'a minɛbaga walima a ka jurumantigi ka jɔn ye.
A tun bɛ bɔ a jɔyɔrɔ la danbe kɔnɔ, ɲamakala yɛrɛ tun bɛ fisaya n'a ye.
Jɛ tun bɛ daminɛ duba la yen, mɔkɛw, mɔmusow, denw ni mɔdenw bɛɛ bɛ balo ɲɔgɔn fɛ dutigi kelen ka mara kɔnɔ.
Se bɛɛ tun bɛ o ye sabu ale de dungɔ tun bɛ mɔgɔw ni minɛnw na.
Bamananna kɔrɔlen du tun ye jɛ ye.
Du ka nafolo tun tɛ tila.
Denmisɛnw ladonni, nafoli ɲinini ani kɔɲɔ min bɛɛ tun bɛ kɛ jɛ de kɔnɔ.
Minnu jɛlen don mɔkɛ kelen na olu ye kabila kelen mɔgɔw ye.
Zan Senu ka sɛbɛn filanan
Folikan
1 Ne, mɔgɔkɔrɔba bɛ nin sɛbɛn ci Ala ka Muso ɲɛnatɔmɔnen ni a denw ma ne bɛ minnu kanu tiyɛn kɔnɔ. Ne kelen tɛ ka aw kanu, nka tiyɛn dɔnbagaw ni a kanubagaw bɛɛ lajɛlen fana bɛ aw kanu, 2 ka o sabu kɛ tiyɛn ye min bɛ an na ani min na to an na badaa.
3 Mandiya, hinɛ ani hɛra na kɛ an fɛ ka bɔ Fa Ala yɔrɔ ani Yezu Krista yɔrɔ, Ala Den, tiyɛn ni kanuya kɔnɔ.
Kanuya ci
4 Ne nisɔndiyara kosɛbɛ ka a ye ko i den dɔw bɛ taama tiyɛn sira kan, iko Fa ye a ci bila an kan cogo min.
5 Ani sisan, muso o, ne bɛ a ɲini i fɛ, ne bɛ min sɛbɛn, o tɛ cikura ye, ci min tun bɛ an kan kabini fɔlɔ-fɔlɔ, o de don. An ka ɲɔgɔn kanu.
6 Kanuya kɔni ye ko an ka balo a ka ciw sira kan; iko aw ye a mɛn cogo min kabini aw ka kalan daminɛ walasa aw ka a sira taama.
Krista kɛlɛbagaw
7 Mɔgɔlafilila caman jɛnsɛnna diyɛn ɲɛ fɛ minnu tɛ sɔn ka a fɔ kɛnɛ kan dannaya la ko Yezu Krista nana ka a yɛrɛ kɛ mɔgɔw dɔ ye.
O de ye mɔgɔlafilila ani Krista Kɛlɛbaga ye.
8 Aw ka aw kɔlɔsi, walasa aw kana an ka baara kɛlen tiyɛn, nka aw ka sara dafalen sɔrɔ.
9 Mɔgɔ min bɛ ɲɛtaanciya kɛ ka a sɔrɔ a basigilen tɛ Krista ka kalankumaw la, Ala bolo tɛ o tigi bolo.
Nka, mɔgɔ min basigilen bɛ kalankumaw la, Fa Ala ni a Den bolo bɛ o tigi bolo.
10 Ni mɔgɔ min nana aw bara ka a sɔrɔ nin kalan tɛ a da, aw kana o tigi jatigiya ani hali aw kana a fo.
11 Ni mɔgɔ min ye a fo, o tigi ni bɛ don a ka walejuguw la.
Kundonkumaw
12 Ko caman bɛ ne kɔnɔ ka sɛbɛn ka ci aw ma, nka ne tɛ a fɛ ka o kɛ sɛbɛnko ni dabajiko ye.
Bawo, ne jigi bɛ a kan ka taa aw bara ani ka kuma aw fɛ da ni da, walasa an ka nisɔndiya ka dafa.
13 I balimamuso ɲɛnatɔmɔnen denw bɛ i fo.
[cɛnin karatɔ]
n ye a da cɛnin fila la:
cɛnin kelen ani a ba dennin kelen.
u filaninw de tora.
Alla nana u filanin di fa ni ba ma.
fa ma dɔ wɛrɛ sɔrɔ, ba yɛrɛ ma dɔ wɛrɛ sɔrɔ, u mɔgɔnin fila kɔ.
fa nana i kan to a ma, a ko Cɛninkisɛma.
kɔrɔkɛ tɔgɔ tun ye Cɛninkisɛma.
dɔgɔnin tɔgɔ tun ye Daramanin.
a ko Cɛninkisɛma, ni ne sara, ne be Alla deli ka kira deli, i ka Daramanin lakuru.
ko aw filanin do, aw si kana si janfa dɛ.
ni min ye min yanfa, o tigi be to a la.
a yɛrɛ nyɛ ye dugu la, dugu man nyi.
ayiwa, ba fana nana a kɛ o cogo la.
ba be na sa, ba ko:
Cɛninkisɛma, i ka Daramanin kɔlɔsi, aw mɔgɔnin fila do, aw si kana si sɔsɔ.
ni aw ye nyɔgɔn sɔsɔ...
aw yɛrɛ nyɛ be dugu nin na, dugu nin cogo man nyi.
ni aw ye nyɔgɔn sɔsɔ, aw be na to a la.
i mana basa faga i ka i dɔgɔnin sɔn, i mana kɔnɔnin faga i ka i dɔgɔnin sɔn.
anw bɛ satɔ do ka aw fila to nyɔgɔn bolo.
Alla ye a kɛ o fɔ ma mɛn, fa banna, ba banna ka u filanin to.
ayiwa, u filanin tora.
dugumasa ko ko u te to ale ka dugu kɔnɔ.
musokɔrɔnin ko ale be se ka u lakuru, u filanin, u ka taga i da ale dennin fɛ, ale na u labalo sani u ka ko dɔn.
kɔrɔkɛ ye i kan to dɔgɔnin ma :
musokɔrɔnin nin ko ko an ka taga a bara, e be taga wa?
dɔgɔnin ye i kan to:
ko an te to an fa ka so yan?
bɛ ye anw tɔgɔ mɛn, e sɔn ma nyi.
ni an tagara yen, ni i te tinyɛni kɛ, an fa salen, an ba salen, olw nana an faga yan sa dɛ.
a ko i te bɔ yen wa?
an ka taga nin musokɔrɔnin kunango bara dɛ, nin musokɔrɔnin ta tinyɛnen.
ni n tagara a ka so, n be min kɛ a la a be a ye.
a tagara.
musokɔrɔnin ye ji goniya, ka u filanin ko ka a denw ko.
cɛnin wulila ka i fa kini na ka i fa musokɔrɔnin ka sogo la.
murunin be a kun ka o murunin ta ka musokɔrɔnin den fila sunɔgɔbagatɔ kan tigɛ ka boli ka bɔ.
dɔgɔnin ko an tora a la bi :
i ye musokɔrɔnin den fila bɛ kan tigɛ.
sini sɔgɔma, ni an yera, ko an be faga dɛ.
a ko jɔn be an ye?
i kun ta ka na an ka taga.
a tagara ni dɔgɔnin ye, a tagara se dugumasa ka dugu kɔnɔ.
a ko cɛnin karatɔ, i te to ne ka dugu kɔnɔ.
e ye mɔgɔfagala ye, aw ye aw fa dun ka aw ba dun.
musokɔrɔnin wɛrɛ be yen, o ye numunmuso ye.
a ko ni i ye ninw nakuru, baraji be i la.
dɔgɔnin ye i kan to a kana an nakuru dɛ:
a ko ni a ye an nakuru, ne kɔrɔkɛ man nyi.
a ko o!
ni ne man nyi, an na lakurun yan.
a ko sɔn si te anw ma, numunkɛ, anw ka nyi.
numunkɛ ye a mara, a ye tile saba kɛ.
a ko numunkɛ fɛn min kelen:
miseli kelen dla ka a di yan, n be n ka bɔrɔ kala.
numunkɛ ko hum miseli dlalan ka suman, i to n ka nɛgɛ nin tɔ laban.
ayiwa, a ye sisan sisɛ ta ka bɔrɔ kala.
a ko numunkɛ, karimurunin dla ka a di yan.
numunkɛ ye o dlan ka a di a ma.
a ko numunkɛ, binyɛnin dla ka a di yan.
numunkɛ ko hum a ko Cɛninkisɛma, n te binyɛ dla masɔrɔ.
a ko n sɛgɛnnenba do, n sira n nyɛ na su rɔ.
numunkɛ ye i da, o ye i da ko a mana kunun, ko a be binyɛ dla ka a di a ma.
Cɛninkisɛma a ye numunkɛ ka binyɛ ta ka o don faga la ka tasuma fyɛ ka binyɛ nin bilen ka a bilen ka a bilen.
binyɛ bilenna a sago la tuma min, a ye numunkɛ dalen lajɛ, ka a dɔgɔnin lajɛ.
dɔgɔnin ko kana a sɔgɔ dɛ.
a ko n be a sɔgɔ sisan, ne be a sɔgɔ sisan, n be a sɔgɔ sisan.
a ye binyɛ nin fosi ka numunkɛ dalen jurɔtaw sɔgɔ puru!
ka numunkɛ faga ka wuli ka boli.
dɔgɔnin ko a ko e!
anw tora a la bi tuguni i ye numunkɛ kɔkili sɔgɔ !
anw na sa bi dɛ.
dugumɔgɔw ye u gɛn ka u gɛn ka u gɛn u ma sɔrɔ, a tagara.
kɔnɔba jiginna ka bɔ san fɛ.
o nana a ta ka yɛlɛn ni a ye san fɛ a ni a dɔgɔnin ka taga u bila banankuncɛ ma.
dugumɔgɔw nyɛ be u la, u te u sɔrɔ.
ayiwa, u be o banankuncɛ ma.
dugumɔgɔw ye u nyini.
u ma se ka u sɔrɔ minkɛ, u ye numun nabɔ ko ka banan tigɛ ko ka o bin ko walasa u be u minɛ.
u ye ka banan tigɛ, u ye ka banan tigɛ.
kɔnɔba ye i yɛlɛma ka i kɛ basa ye ka don bananju kɔrɔ.
o be bananju kɔrɔ.
ni banan ko ko a be bin, basa nin be a fɔ kɛrrr!
banan be nɔrɔ a nɔ na.
ni u seginna, u ye a tigɛ, u ye a tigɛ, ni banan ko a be bin, basa nin be a fɔ kɛrr!
banan be nɔrɔ a nɔ na.
a ko dɔgɔnin ma :
n be basa nin minɛ sisan ka a faga, a ko basa nin ye an tɔrɔ.
a ko ni basa min bɔra yen sisan banan nin na, u be a tigɛ ka a bin ka an minɛ :
o ka fisa an ma nin ye.
dɔgɔnin ko i kana basa nin faga, a ko basa nin ka nyi.
a ko basa nin ye min kɛ an na nin ye o bɛnna dɛ.
a ko kana basa minɛ.
a ko ne be a minɛ.
a ye basa nin minɛ comin!
a ye basa nin kan tigɛ ka o su fili dugu ma.
u ye banan tigɛ.
banan be na bin yɔrɔ min na, Alla ye a kɛ kɔnɔba, o nana u ta san fɛ.
a ko hum, a ko n dɔgɔ ne be na kɔnɔba kaman kari.
kɔnɔba ye an tɔrɔ, ni n ma kɔnɔba nin faga kɔnɔba nin ye an se min ma nin ye...
a ko a te se ka laban.
an fa ma an kalifa a la, an ba ma an kalifa a la, Alla be hinɛ an na ka a da mun kan?
dɔgɔnin ko e n kɔrɔ, a ko i te o dɔw to yen sa walasa an be kisi.
a ko e mana nin bɛ faga, ko an na kɛ yekofila ye yan bi dɛ.
a ko hali ni o kɛra, ni i ye n sɔsɔ sisan, an fa satɔ ma a fɔ anw si kana si sɔsɔ.
a ko o ye tinyɛ ye.
an ba satɔ ma a fɔ anw si kana si sɔsɔ?
a ko o ye tinyɛ ye, e nyɛ be e de kɔnɔ.
ayiwa, a ye kɔnɔba kaman kari, kɔnɔ binna ni u ye.
kɔnɔba binna ni u ye yɔrɔ min, cɛkɔrɔba dɔ be yen.
o bolila ka taga a fɔ dugu kɔnɔ ko Cɛninkisɛma ni a dɔgɔnin bila kungo kɔnɔ ko u ka taga a minɛ.
ayiwa, dugutigi ye mɔgɔw labɔ ka na u minɛ ka taga ni u ye fɛrɛ rɔ.
ko u be u kan tigɛ.
u tagara fɛrɛ rɔ tuma min na kantigɛli kama, ayiwa, a be na min kɛ, e be o dɔn.
ayiwa, a ye i kan to dɔgɔnin ma :
sisan an bena faga.
ni an fagara dun, a ko cogo di?
dɔgɔnin ko a ko hum ni ne kɔni fagara e de ye ne se fagali ma.
fɛn o fɛn nyɛna an ma, i ye o bɛ tinyɛ.
a ko o tuma na, ne be mun wɛrɛ kɛ?
ayiwa, u nana ka na u da ko u be u kan tigɛ.
ayiwa, ntori ye i kan to dugukoloju kɔrɔ, a ko :
hun Mansa tannan, nin kɛra ko kura ye !
hun Mansa tannan, nin kɛra ko kura ye !
wulu bɛ be kɛ sɛlɛdatigɛla ye, o ye duniya na ko kɔrɔ ye!
shiyɛ bɛ be kɛ sɛlɛdatigɛla ye, o ye duniya na ko kɔrɔ ye.
mɔgɔ kɛtɔ sɛlɛdatigɛfɛn ye, jasere ko jugu sere, jasere mɔgɔkɔrɔbalu, jasere ko jugu sere !
masakɛ ko, a ko a ye ninw bila han, ninw te mɔgɔ gansanw ye:
san be kuma, dugu be kuma, ninw te se ka faga ne ka dugukolo kan yan.
ninw te se ka faga ne ka dugukolo kan yan.
o ye u bila, u wulila.
a ko dɔgɔnin ma, a ko n be ntori nin nyini, ka a sen ka a faga.
ntori nin ye an tɔrɔ.
a ko a ma a bɔ a ye, mɔgɔ ma a fɔ a ye ko a ka an tila bolo la.
dɔgɔnin ko, a ko e n kɔrɔ, i te ntori nin to yen sa?
i te ntori nin to yen sa?
mɔgɔ mana nyɛ an ma, i na a faga.
basa mana nyɛ an ma, i na o faga.
kɔnɔ mana nyɛ an ma, i na o faga .
fɛn o fɛn mana nyɛ an ma, i na o faga.
ntori nin to yen sa, o ka to dugukolo la.
a ko i bɔ n kun na, baba satɔ ma a fɔ an si kana si sɔsɔ?
a ko o ye tinyɛ ye, a nyini i ka a faga.
ayiwa, a ye ntori nin dingɛ sen ka taga ntori nin birilen minɛ ka o fili.
u bolila ka taga dugu min na, su te ko yen, dugu te jɛ yen.
kɔnɔ dɔ be yen.
ayiwa, u tagara ka taga jigin musokɔrɔnin kan.
musokɔrɔnin ko a ko un Cɛninkisɛma, a ye na don so kɔnɔ!
a ko n ye a mɛn ko aw fagatɔ tun do, ni aw tilara, a ye na don so kɔnɔ.
dɔgɔnin ko, a ko musokɔrɔnin kana an nakuru, ni i ye an nakuru, n kɔrɔkɛ be i faga.
a ko e, a ko a te se ka ne faga dɛ n den, a te se ka foyi kɛ ne la, u donna.
ja, su te ko, dugu te jɛ.
a ye i dalen to, a ko:
musokɔrɔnin, a ko su te ko aw fɛ yan.
dugu te jɛ fo dibi ye mɔgɔ nyɛ na.
o ye mun ko ye?
musokɔrɔnin ko, a ko n den, i wolola ka o to yan, o te se ka sa.
a ko ayiwa, basi te; fɛn kelen jumɛn be a kɛ ko dugu te jɛ?
a ko kɔnɔ dɔ be an fɛ yan...
kabini nin dugu nin bisimilali dugu te jɛ yen.
a ko a be na bi, a be n sɔrɔ yan.
musokɔrɔnin ko a kɛ Alla ye...
i kana kɔnɔ nin naminɛ !
ni i ye kɔnɔ nin naminɛ, kɔnɔ nin be na ne faga e nɔ fɛ.
dɔgɔnin ko a ko n ye a fɔ i ye dɛ.
a daminɛlen de ye nin ye:
wa a dun te bɔ yan bi bilen ko a ka kɔnɔ nin ye a nyɛ na.
a ko i te i da bɔ n na!
baba satɔ ma a fɔ an si kana si sɔsɔ?
ma satɔ ma a fɔ an si kana si sɔsɔ?
a ko o ye tinyɛ ye.
ayiwa, o kɔnɔ be na, o kɔnɔba be na i jɔ:
ne Bin, ne Binbabin, ne be dugu min na, su te ko, dugu te jɛ!
ne Bin, ne Binbabin, ne be dugu min na, su te ko, dugu te jɛ!
a wulila ka i jɔ ka o kunbɛn:
ne Con ne Cɔncɔrɔlɔncɔn, ne be dugu min na, su be ko, dugu be jɛ!
ne Cɔn ne Cɔncɔrɔlɔncɔn, ne be dugu min na, su be ko, dugu be jɛ!
musokɔrɔnin ye bo kɛ ka a ka sokɔnɔna bɛ fa.
a ko n den e bena ne don kunko la dɛrɛn.
kɔnɔba girinna, o nana a kaman kelen da musokɔrɔnin ka bugu kuncɛ ma fo o jiri be yɛrɛyɛrɛ ni o ye.
a ko:
ne Bin ne Binbabin, ne be dugu min nɔ, su te ko, dugu te jɛ.
a ko:
ne Cɔn ne Cɔncɔrɔlɔncɔn, ne be dugu min na, su be ko, dugu be jɛ!
musokɔrɔnin ye bo kɛ ka a seri ka bin.
dɔgɔnin ko n ye a fɔ musokɔrɔnin ko i kana an nakuru.
an bɛ si latununtɔ ye a kelen nɔ fɛ.
kɔnɔba ka i kun nadon ko a be a kunun.
a ye a ka murunin bɔ a kun ka o kunkolo tigɛ, o tugura, ka a segin ka o tigɛ o tugura ka o segin ka o tigɛ.
a mana min tigɛ a be o bila a kun, a mana min tigɛ a be o bila a kun fo ka taga kɔnɔkun ban tigɛ la.
ka nɔgɔlan bɔ a kun ka o jɔsi o tugunɔ na, o ma se ka tugu bilen.
kɔnɔba sara, dugu jɛra, masakɛ ko, a ko ɛ!
nin kɛra koba ye dɛ !
a ko dugu jɛra ne bara bi.
a ko fɛn kelen min mana kɛ dugu nin jɛ fo ne ka o fɛn sidɔn.
ayiwa, a ye musokɔrɔnin nyininka .
musokɔrɔnin siranna.
a ko ayi kana siran, min kelen be ka dugu jɛ, n be o kɛ jamanatigi ye.
a ko basi te, denmisɛnnin fila de sera ne fɛ yan.
a ko o cɛnin de ye kɔnɔkunkolo tigɛ.
ayiwa o ye dugu jɛ an bara yan.
masakɛ ye a denmuso npogotigi falen fila ta, ko u ka o kɛ u muso ye.
a ko ayiwa, i ni cɛ masakɛ.
dɔgɔnin ko i ye i den di an ma, a ko n kɔrɔkɛ be i denw faga han !
a ko u minɛ, an yafara i ma.
a ko n fa satɔ ma a fɔ an si kana si sɔsɔ?
an ba satɔ ma a fɔ an si kana si sɔsɔ?
a ko o ye tinyɛ ye.
a ko masakɛ, musow di an ma.
an mana u faga, i na Alla minɛ.
masakɛ ko a te se ka u faga, n ko ne ye u ni a la Alla kama dɛ.
ayiwa, a ye a denmuso fila ta ka kelen di dɔgɔnin ma ka kelen di kɔrɔkɛ ma.
u dara su fɛ.
sani ka dugu jɛ, a ye dɔgɔnin nakunun, a ko:
wuli, n be masakɛ denw kan tigɛ.
juru te wo, ne ma muso nyini a fɛ.
a ye muru bɔ a kun.
dɔgɔnin ko, a ko wa i ta kan tigɛ i ka ne ta to yen.
a ko e fɔlɔfɔlɔ de ta kan be tigɛ.
n fa ma a fɔ ko an kana nyɔgɔn sɔsɔ ?
ayiwa, a ye dɔgɔnin ta kan tigɛ ka o da ka a yɛrɛ ta kan tigɛ ka o da.
ka dɔgɔnin bolo minɛ u ka wuli ka boli, u bolila.
u tagara se musokɔrɔnin birilen ma.
o ye i yɛlɛma ka i kɛ sofalinin ye.
u yɛlɛnna u kɔ rɔ.
ayiwa, dugutigi ye u gɛn ka u gɛn ka u gɛn.
a ma u sɔrɔ.
u tagara ka taga se kungokolon fantan bantan na.
a ko dɔgɔnin ma, a ko ne be fali nin kɔ kari, fali nin ye an tɔrɔ.
musokɔrɔnin ko ko kana n kɔ kari n den, ko ne te fali ye, ko ne ye mɔgɔ de ye, sofali de ye ne ye.
ko ne tun be a fɛ ka an ta dɛ, aw kana sɔrɔ ka faga.
a ko e de ye an wolo wa?
an ma bɔ an ka dugu la ka se e ma yan wa?
i fagatɔ yɛrɛ be de ye nin ye.
a ye binyɛ bɔ a kun ka o bari musokɔrɔnin ma ka o faga.
dɔgɔnin ko, a ko ayiwa an dun be nin su don cogo di?
a ko ne ye a wele dɛ?
baba ma a fɔ ko an kana nyɔgɔn sɔsɔ ?
an ka taga ka a to yen.
dugaw na a dun yen.
a ye dɔgɔnin minɛ ka a digi ka a digi ka a digi ka taga se fo mɔgɔfagalaw ma.
a taara se mɔgɔfagalaw ma minkɛ, a ko dɔgɔnin ma :
a ko an te a fɔ mɔgɔfagalaw ye ko an be yan ?
dɔgɔnin ko, a ko e, ni an ye min fɔ sa, a ko an maan surun yɔrɔ la, mɔgɔfagalaw fana mana an sɔrɔ, a ko o na kɛ basi ye dɛ!
a ko baba ma a fɔ ko an kana nyɔgɔn sɔsɔ?
an ma ma a fɔ an kana nyɔgɔn sɔsɔ?
a ko mɔgɔfagalaw ma, anw be yan!
mɔgɔfagalaw bɔra tu rɔ ka na ka girin ka da u kan.
sonsannin e nana ka na i yɛlɛma ka i kɛ bugurinin ye ka na dɔgɔnin minɛ ka o sen cun o rɔ.
dɔgɔnin tununna.
sonsannin ye i pan o yɔrɔ kelen rɔ ka i jɔ ka i nyɛboso kɔrɔkɛ rɔ:
a ye a minɛ dɛ, mɔgɔfagalaw!
ni aw ye a bila Alla ma a ye a bila !
ni aw ye a ta, Alla jugu ye a ta, a ye a minɛ de, mɔgɔfagalaw!
a kɛlen be ka na ka dugu ci, a kɛlen be ka an ka jamana ci.
a ko mɔgɔfagalaw ne fa ka saraka bɔra sonsan na, a ye sonsan nin minɛ, an ka o kɛ an fa ka saraka ye, a ye sonsannin minɛ ka o tlo sama, ka o kunkolo bɔ ka bɔ a la.
sonsannin a ye o kunkolo bɔ yɔrɔ min, Alla nana dingɛba dayɛlɛn a ye ka a yɛlɛma ka a jigin o dingɛ kɔnɔ ka a tunun mɔgɔfagalaw ma.
fitiriwaleya ma daminɛ bi, kabini kunun fitiriwaleya be sen na.
Ntalen
I ɲɛn bɛ jirisunba min nan ye fɛ, nin fugakɛnɛba in kɔfɛ, dugu belebele tun bɛ ye, min togo tun ye Tujan.
Tujan masakɛ tun ye Jerika ye.
Jerika ye muso saba furu : Nanaba, Togoso ani Lariba.
Cɛ bakɔrɔba mana muso saba furu, bɛ b'a dɔn ko olu tɛ se ka damakɛɲɛ furuso kɔnɔn.
Ee!
Cɛ bakɔrɔ n'a dalasiw !
Ka muso kafo ɲɔgɔn kan k'i sigi olu kunan iko tile.
Muso saba in na, Lariba, kɛra mɔgɔ mango ye.
Mangoya ye banan ye, banan juguba.
Ni mangoya y'i sɔrɔ, a t'i yɔrɔ si to ye I kumancogo bɛ mɔgɔw jeni; i tagamacogo bɛ mɔgɔw dimi ; hal'i yɛlɛkan bɛ dɔw dusu tɔɔrɔ.
Lariba kɛra Jerika ka du kɔnɔn iko fali tigitan.
A togo tɛ fɔ ni baara tuman tɛ.
Do o don, a kelen bɛ baara gologɛlɛnw kɛ : Yɔrɔ furan, fini ko, minin nɔgɔ ko, dumuni tɔbi ani ji ta.
O wagatiw la, a sinanmuso Nanaba ni Togoso ka baara la belebele ye sogo jeni ni sogo dun.
Mangoya bɛ hali muso negebɔ cɛ la siyɔrɔ la.
Jerika ye siyɔrɔ tigɛ Lariba la pehu !
San dɔ kɛra, Nanaba tagar'a faso la sabu a y'a fa ka banan ko kibaro mɛn.
A tagatɔ a ye kankari da Jerika ye :
Ni ne nanan k'a sɔrɔ e ye su kelen si Lariba jolimanko in fɛ, i k'a don k'o ye ne ka furu salen ye.
I ko di ?
I daji tu k'o kɔrɔfɔ bɔ i da kɔnɔn!
Ne Jerika ni Lariba ?
I t'o ye, wa i t'o mɛn.
O ye Jerika kan ye !
O dugu jɛ, dugutagala ye dɔ fara a sennon kan.
Nanaba tagalen kunɲɔgɔn daafara tumaminnan, banan ye Togoso minɛn, banan juguba.
Jerika kɛra cɛganan kɔrɔkɛ ye.
Muso saba tigi kɛra don kelen cɛganan ye.
A tora o cogo la fɔ don dɔ, Jerika miiri janyara.
Kamalen kɔrɔba y'i kɛ cogo o cogo, i nege bɛ see sɔrɔ i kan wagati dɔ la.
Nege ani kanuya bɔlen do ɲɔgɔn fɛ, ŋa bɛ b'a dɔn k'u tɛ kelen ye.
Lariba nege nanan Jerika minɛ.
Su kora tumaminnan, Nanaba bɛ a faso la, Togoso banabagatɔ b'a ka so kɔnɔn, Lariba wilila ka t'i da.
Jerika tora, a bɛ yalayala dukɛnɛn ma, A kɔnɔnko y'a kɛɲɛn ka sunɔgɔ.
Dugu tilalen ba, Masakɛ in y'i ɲɔgɔri a sennungun kan, ka Lariba siyɔrɔ sɛgɛrɛ.
A y'i kari ka don so kɔnɔn yɔrɔ min, Lariba gigina ka wili k'i kanto:
O ye jɔni ye dugutilaba in na ?
Ne Jerika do.
N'i man wili ka misɛli ɲini ka diyan walasa ne ka nka fini bɔrɔtɔkala sisan, i ka tigɛ na, ne bɛ si yan bi.
Eɛ! Makɛ!
Dayɔrɔ filɛ, n'o tɛ ne tɛ misɛli ye su in na tugun!
O ye Lariba mankan ye.
O fɔra yɔrɔ min, Jerika ye dilɔkiba faari k'o da.
Min bɔra o ko la, hakiliman bɛ ka kan ka o famuya.
Suruku kɔngɔtɔ maɲi sogo bosoyɔrɔ la.
Togoso ma bɔ fosi kalama nin ko in na.
Kɛlin-kɛlin, Nanaba nanan ka bɔ a ka dugutaga yɔrɔ la.
O y'a sɔrɔ Togoso fo fɛnɛ kɛnɛyana.
Nanaba fɔlɔla ka min ɲininka Jerika la, o filɛ:
Yala ko ma tɛmɛ, i ni Lariba cɛ wa ?
Hali kelen !
O ye Jerika ka jaabi ye.
Dugu kibaruya donyɔrɔ ye yɔrɔ saba ye : Musow ka kolosenkɔrɔla, dugu forobakɔlɔnba da, ani cɛw ka barokɛgɛlɛjan kanna.
Tujan kɔnɔn, cɛkɔrɔbaw bɛ to k'a fɔ gɛlɛ kan ko :
“Masakɛ muso Lariba yɛlɛmanan kosɛbɛ dɛ !
A mana kɛ min ye, a na sidɔn o. ”
Kolonsenw kɔrɔ, musow bɛ to ka ɲɔgɔn ɲinikan :
“A fɔ masakɛ sekina Lariba ma wa ?
A bɛ iko a kelen t'a golola sisan dɛ ! ”
Forobakɔlɔnba da la, musomisɛniw b'a fɔ ko :
“A fɔ kamalen dɔ bɛ sɔrɔ Lariba fɛ wa ?
Ne sigalen bɛ a la sisan dɛ !
Masakɛ dun tɛ don a kan tugun. ”
Kalo kelen, kalo fila, kalo saba, kalo naani, kalo duru, Lariba ka kɔnɔnmaya bɔra dogo la, a kɛra kɛnɛkanda ye.
Don dɔ wulada fɛ, Nanaba ani Togoso, u ye Jerika weele k'a ɲinikan:
E ko fosi t'i ni Lariba cɛ.
O tumanna a bɛ sahura min na sisan, o minna ji fɛ wa !
Kakala do!
A y'a sɔrɔ bɔlon fɛ !
N'o tɛ, ne kɔni tɛ o !
O tuma na, bi bɛ, i b'a labila a ka bɔ du kɔnɔn.
N'o ma kɛ, anw bɛ taga.
O yɔrɔnibɛ, Jerika ye Lariba wele, k'i kanto:
I bɛ bɔ ne ka dugu kɔnɔn, i bɛ ne ka dugu bila.
I den sidɔnbali in tɛ wolo ne ka jamana kan.
Kɔrɔfɔ wagati la, Jerika kun birilen tora.
Jaga galotigɛla ɲɛnkili tɛ se ka waga a kɔrɔdonbaga la.
Hinɛtɔ ko, makaritɔ ko, jigitigɛ ko.
Mɔgɔ maɲi !
Mɔgɔ tɛ sɔn !
Ni jan ye kɔnɔn ni minɛ, n'o y'a piripiri yɔrɔ cɛya, a yɔrɔ bɛɛ bɛ nɔrɔ jan nan.
Lariba ma pipipirili kɛ.
A ye minɛw cɛ, ka kunfɛtaga sira minɛ..
A ye su wolonfilan ni tile wolonfilan kɛ tagama la tumaminnan, a nanan se fuga kɛnɛba dɔ la ka bɛn ni sufɛlan ye.
A ye fini dɔ fɛnfɛn dugu ma, k'i da sunɔgɔ kaman kungokoloba in kɔnɔn.
Tuma min a b'a fɛ ka sunɔgɔ, fɛn dɔ nanan a kunun k'a ɲininkan :
I kanan siran, so senfilani.
A kɛra cogodi ?
Lariba y'a ka degun ɲɛnfo tumaminan, fɛn in ye dibi fara ka b'u ni ɲɔgɔn cɛ : musokɔrɔ cɛɲi sarama.
A y'i kanto Lariba ma:
I sigilen bɛ ne denkɛ ka so da la, wili an ka do so kɔnɔn.
Ndenkɛ bɛ dugutagayɔrɔ la.
Ni a nanan, i kanan siran.
Nin furamugu minɛn k'o mun i ɲɛnda la.
Lariba ye furamugu minɛ yɔrɔ min k'a mun a ɲɛda la, a ye dugu belebeleba ye a kɛrɛfɛ.
Sow cɛkaɲi, mɔgɔw cɛkaɲi, fɛn sugu bɛɛ bɛ ye.
Sɔɔni, denkɛ jinɛlaman nanan, ŋa Lariba ma siran.
Jinɛmusokɔrɔ ye ɲɛnfɔli kɛ a denkɛ ye tumaminan, o y'i kanto :
Dunan ni so tɛ yaala.
So senfilanin man ɲi koyi !
I b'i ka so.
U ye Lariba ladon k'a tɔpɔtɔ iko kɔɲɔnmuso, fɔ ka t'a se a jigini ma : a ye denkɛ sɔrɔ.
U ye denkɛ in tɔgɔda ko Ntalen.
Ntalen sigira, k'a ŋunuman, k'a tagama.
A kɛra bilakoro kɔrɔlen ye tumaminan, u y'a boloko.
A sera muso-furu ye wagatiminan, u ye jinɛ npogotigi kelen yɛlɛma ka kɛ mɔgɔ ye, k'o furu a man.
Jinɛkuntigi ye dugumɔgɔw fara ɲɔgɔn kan, k'a fɔ bɛɛ k'i se ko kɛ yalasa u bɛ Lariba n'a denkɛ labila.
Lariba ani Ntalen, u y'a nafolo caman sɔrɔ : Baw, misiw, sagaw, faliw, sow, sanu ani wɔri.
Ntalen tagara a faso fan fɛ, ka dugusigi ye, a n'a ba Lariba.
Dugu in kɛra dugu belebele ye, a kɛra dugu dumanba ye, ka Ntalen kɛ a masakɛ ye.
Nanaba ni Togoso ye o kibaruya sɔrɔ tumaminan, u ko Jerika ma :
I ka jɔnw bila u ka taga Lariba n'a denkɛ faga.
N'o ma kɛ, anw bɛ taga.
Jerika ye kɛlɛbolo wili, k'u ka taga Ntalen ka dugu ci, ka Lariba ni Ntalen faga.
Kɛlɛbolo sera Ntalen fɛ ye tumaminan, u ye Lariba sigilen sɔrɔ, Ntalen yɛrɛ tun bɛ saganso sanfɛ.
I denkɛ Ntalen bɛ min ?
An b'a faga ka tila ka e yɛrɛ faga, o y'u kan ye.
Lariba siranna, a y'i kanto :
Ntalen taara bagɛnyɔrɔ la, Ntalen.
Ntalen taara misigɛnyɔrɔ la, Ntalen.
Ntalen taara sagagɛnyɔrɔ la, Ntalen.
Ntalen taara faligɛnyɔrɔ la, Ntalen.
O kɛra tumaminan, Ntalen y'i kanto saganso sanfɛ :
N ba, i bɛ n dogo wolofa la, n tɛ dogo
Denkɛni tɛ dogo a wolofa la, kanan dogo.
Sokɛ kɛmɛ bɛ baa fɛ so, o ɲɔgɔn bɛ n fɛ,
Misi kɛmɛ bɛ baa fɛ so, o ɲɔgɔn bɛ n fɛ,
Fali kɛmɛ bɛ baa fɛ so, o ɲɔgɔn bɛ n fɛ,
Fɛn bɛ kɛmɛ bɛ baa fɛ so, o ɲɔgɔn bɛ n fɛ,
Denkɛni tɛ dogo a fa la, kana dogo.
Ntalen jiginna k'a fa ka jɔnw fo.
Sow miniji kɛra nɔnɔn kɛnɛ ye ; sow sirilo kɛra sanunbere ye.
Cidenw ye ladoni min sɔrɔ, u badaabadaa tun ma deli k'o ɲɔgɔn ko dumanw kɛ.
Olu ko : - Ntalen, anw bɛ to e fɛ yan.
Masakɛ Jerika kɔrɔtɔlen ye kɛlɛbolo wɛrɛ wuli ka taga : O kɛra o cogo kelen na.
Kɛlɛbolo bɛɛ yɛlɛmana Ntalen fɛ ye tumaminan, Jerika yɛrɛ ni a muso a n'a denw wilila ni marifaw ye, k'u bɛ taga Ntalen faga, ka Lariba faga, ka cidenw faga.
U sera tumamina, o juguyara tɔw ta ye.
Jerika n'a musow ye ladon min sɔrɔ, o kɛra kabako ye.
Nanaba ni Togoso malolen y'i kanto Jerika ma:
Anw cɛ, hali ni mɔgɔ min ye nin cɛni ye, mɔgɔ min bi e dɔn, bɛɛ b'a dɔn ko e den do.
Jerika kasira k'a fɔ ko :
Ne den do. Ne yɛrɛ den do.
Ne su kelen den do.
A sɔrɔla dugutaga a ni farigan cɛ.
An bɛka yɛlɛma yan sa.
Ntalen, an bɛ ka masakɛ y'i ye.
A ye taga ne ka nafolo toninw ta, an bɛka yɛlɛma Ntalen fɛ yan.
Ntalen y'a jaabi ko :
Baa, ne tɛ masakɛya sɔrɔ k'e to yan.
I ɲɛn bɛ fɛn o fɛn na yan, a bɛ y'e ta ye.
É yɛ masakɛ ye bi, e ye masakɛ ye sini.
K'a daminɛ bi la, woloba saba bɛ ne Ntalen kelen fɛ : Nanaba, Togoso ani Lariba.
O yɔrɔ la, Jerika kɛra Ntalenbugu masakɛ ye.
Ni kɔli ye mɔgɔ min mangoya, n'i ye nafolo sɔrɔ, i bɛ kɛ mɔgɔmandi ye.
Lariba kɛra dukɔnɔ musomandi ye.
Ntalen ni a baden tɔw kɛra iko so kelen kɔnɔ kisɛ.
K'a daminɛ o don na fɔ bi, Bamanan tɛ a muso furusa kɔnɔman gɛn fiew.
Ne b'a fɔ ko :
Tajurusara-bere man kan ka ta ko bɛɛ la : tuɲan datugura cogo o cogo nkalo fɛ, don dɔ a bɛ da kari ka bɔ kɛnɛ ma.
Père Charles Bailleul - SAGESSE BAMBARA - Proverbes et sentences - 2. L'HOMME ET SON ÊTRE - F. L'HOMME ET LE POUVOIR
4211) Fuga bɛɛ ni à ŋàlàkamalen dòn.
4212) Mɛnɛmɛnɛninw na kùnkɔ̀rɔ̀ba tɛ ban.
4213) Tìgànìnkuru la, kùnbàba tɛ ban.
4214) Kotigi bɛ dɔn à kùncɛ̀màconco la.
4215) Cɛkolokari bɛ bon bìn, ǹka mìsɛ̀n-mìsɛ̀nnènkari t'a bìn.
4216) Sani i kà yɛ̀lɛn jiribolo fɛ̀, i ka yɛ̀lɛn jǔ fɛ̀.
4217) N'i ma bìla kɔ, i bɛ bìla ɲɛ.
4218) Ton bɛ bɔ̀lɔ la, bɔ̀lɔ bɛ fɛn na.
4219) Kɔrɔfɔ ncìnin àni fɛnbɔ ncìnin tɛ kelen ye.
4220) «N tɛ bìla kɔ, n tɛ bìla ɲɛ», aw mɔ̀gɔ sàba dòn.
4221) N'i ye kolokuruba ye denmisɛn bolo sògòtìlàyɔrɔ la, à fǎ nìyɔrɔ dòn.
4222) N'i ye wùlu ci, à b'a jùlàku ci.
4223) Fàama man jugu, à kànkɔ̀rɔ̀sigi dè ka jugu.
4224) Màsàkɛ kɛ̀lɛ̀ɲɔ̀gɔ̀n tɛ fòròntòmugu ye.
4225) N'i ye sǎ fàga, ni i ma à kùnkolo tìgɛ, à kùnkuru b'i taga lahara.
4226) Dibiritigi fìla fòrò kelen kɔnɔ, dɔ ta ye tìlèɲɛ̀siran ye.
4227) Fàngà tɛ diya fànga kàn.
4228) Filenba fìla tɛ gan ɲɔgɔn kɔnɔ.
4229) Gàtigi ye selitigi ye.
4230) Jɔ̀n man fìsa jɔ̌n ye, ǹka fàɲuman ka fìsa baɲuman ye.
4231) Kungo tɛ mɔ̀gɔ̀ si ni waraw jɛ̌ ye.
4232) Kònkɔrɔ fìla tɛ kun warakulu kelen na.
4233) Kùnkolo fìla tɛ se kà dòn bànfula kelen kɔrɔ.
4234) Màsa fìlà tɛ sìgi wòlò kelen kàn.
4235) Fàama fìla tɛ kun wòlò kelen kàn.
4236) Màlìkɛ fìlà tɛ bɛ̀n dankan kelen na.
4237) Mɔrikɛ fìlà tɛ ɲɛ̀ wàlàhà kelen na.
4238) Wàyèkɛ̀la fìla tɛ ɲɛ̀ wàlàhà kelen kàn.
4239) Màsa kɔ̀nɔ̀ntɔn dùgù kelen kɔnɔ, dɔ nà dɔ sɛgɛrɛ.
4240) Wara fìla tɛ kun dìngɛ̀n kelen na.
4241) Ni bàkɔ̀rɔ̀nin dònbaga cayara, à bɛ sì kɛnɛ mà.
4242) Mɔ̀gɔ̀ tɛ dùgùtìgìneni ni sìgi lajɛ̀.
4243) Fàamàdèngosi ni sìgì tɛ bɛ̀n.
4244) Ni bagan b'a tìgi dɔn, à màra ka di.
4245) Ni mère ma tùgu à ba la, jǎnko à bɛɛnkɛ.
4246) N'i bɛ siran Ala ɲɛ, i ka siran fànga ɲɛ.
4247) Ntòri b'a kǔn bɔ dìngɛ̀nsènna ye, à ka wòkun tɔ̌ to à ye.
4248) Mùso kà kolo à cɛ̌ ye, den kà kolo à bangebaga ye, dɔgɔ kà kolo à kɔ̀rɔ ye, ǒ dè tùn ye fɔlɔ la du fànga n'a barika n'a dànbe ye.
4249) Buran deli ka jugu, ǹka jɛ̀-n-na t'a la.
4250) Denmisɛnnin ci-duman bǒ ye kɛn ye.
4251) Ni fàama y'i kɔ̀n i ba ka ɲɔ̀sìwugu la , i laban bɛ ɲɔ̀kisɛ bàlàbala dàga kɔnɔ.
4252) Dubalasigi ka di, à tìgi dɛ̌ nɔ̌ dòn, dùgùbàlàsigi ka di, à tigi dɛ̌ nɔ̌ dòn.
4253) Ntǒn bɛ lajɛ̀ à ba dè la.
4254) Gàtìgìkɛ ɲɔ̀sùmàtɔ tɛ kìsɛ̀ kelen jàte.
4255) Ji laban ye junkɔrɔla ye.
4256) Mìsiw gɛn koɲuman wɛrɛ tɛ ù bɛɛ kà dòn wɛ̀rɛ la kɔ.
4257) Mɔ̀gɔ kùnkòntan ka fìsa e kùnkòtigi ye.
4258) Mɔ̀gɔ ɲɛmɔgɔ ye ɲàmàsununkun ye, ɲàma bɛɛ bɛ bɔ̀n i kàn.
4259) Ni mɔ̀gɔ kɛra mɔ̀gɔ̀kɔ̀rɔ̀ba ye, i bɛ kɛ ɲàmàsununkun ye, fɛnjugu bɛɛ bɛ fìli i kàn.
4260) ɲɛmɔgɔya ye jɔ̀nya ye.
4261) «Nìn tɛ fɔ ne mà, nìn tɛ kɛ n na», ò tɛ kɛ jàmàɲɛmɔgɔ ye.
4262) Cɛ̀kɔ̀rɔ̀ba dalen bɛ sùnɔgɔ la, ǹka à bɛ à ɲɛ na.
4263) Gàtigi ka fɛɛrɔ ye «bolotɛmɛ-n-kàn ye».
4264) Niri bɛ gèse da, kafa b'a nùgu.
4265) «Fula Hamari ye wɛ̀rɛ̀tigi ye» – «Wɛ̀rɛ̀wuli o wuli, wɛ̀rɛ̀jiri sìrilen bɛ kà da Hamari kùn».
4266) «N dɔgɔ ka dɔ̀njùgùkɛ màlo bɛ n na», i k'à dɔn à bɔtuma na kɛnɛ kàn.
4267) Ni Nsàn y'i pan, ni kotigi Nsàn m'i pan, i nà panko fìla kɛ.
4268) Ni mɔ̀gɔ min ye ɲɛmɔgɔ bɔ̀rɛ jǔ sɔ̀gɔ, n'a sera i yɛ̀rɛ mà, mɔ̀gɔ b'i fana ta jǔ sɔ̀gɔ.
4269) Ni sùtigi ye à ka sǔ kò n'a bolo kɔ ye, kɛ̀rɛ̀fɛ̀sigiw bɛ ntegelenfɛɛrɛn tà.
4270) N'i ye dùgùtigi bɔtɔ ye fɔ̀lɔ̀wo fɛ̀, ò y'a sɔ̀rɔ dùgu ko t'a ye.
4271) Sàfyɛ dǎn ye i fàrìkànfini kà sàfyɛ i la.
4272) Ni bolo fununa, à bɛ da bolotigi kan na.
4273) Sùkɔ̀npogo, ciyɛntabaga kɔnɔgan.
4274) Bubaga kɛ̀rɛ̀la b'a kìsɛ.
4275) «Ne jàmu ye cɛmancɛrɔda ye», kɛ̀rɛ̀da fìla dabaga kà sɔ̀rɔ.
4276) Kɔ̀nɔ sènntan tɛ sìgìjiri sɔ̀rɔ.
4277) Kɔ̀nɔ si bɛ à màsàya.
4278) Syɛ̌ bònyàlan ye à ku ye.
4279) Cɛ̀kɔ̀rɔ̀ba gòsìli ye tìɲɛ ye, k'à gòsi à ka so da la, ò ye à somɔgɔw la tìgɛ-n-na ye.
4280) Cɛ̀kɔ̀rɔ̀ba sɛ̀mɛ̀nen, ǒ dè bɛ tìɲɛ fɔ.
4281) Dùgùtigi ta ye à ka dùgu ye, ǹka «n tɛ sì» ta ye à ni ye.
4282) Fɛn tɛ bɔ bàràfeere la kà ntintàntin bàli.
4283) Gan tɛ jànya à karibaga mà.
4284) Fiɲɛ b'à ka cìli la, bàràkolon b'a ka kòlònkolon na, à nà to dɔ ta la.
4285) Kùn caman bɛ dòni tà.
4286) Fɔlɔ, bolo tùn bɛ sěn sìri, sisàn, sěn bɛ bolo sìri.
4287) Gàn tɛ sɔn gànNcɔ kɔ.
4288) Kò-kà-mu b'a yɛ̀rɛ sɛ̀gɛn, gɛ̀lɛ̀njɛ màgo tɛ sà.
4289) N'à fɔra : «Wùlu bànna à nìto la», à ma fɔ : «Syɛ̌ k'ǒ sògin».
4290) Ni dùgùmɔgɔ bɛɛ ye fiyentɔ ye, ɲɛ-kelen bɛ òlu kùnna.
4291) Ni fàama y'a fɔ : «Sira kà bɔ kùnkolo la !», i kan bɛnà kari, ǹka sira bɛ bɔ.
4292) ɲɔ̀nsɔn takurunntan tɛ jɔ̀ tasuma bolo.
4293) Takùrun ɲɔ̀nsɔ̀nntan mana man di.
4294) Sani sɔ̀gɔ̀li kà jɛgɛ sɔ̀rɔ, à bɛ ji fɔlɔ sɔ̀rɔ.
4295) Sòkɛ b'i ci tiɲɛ kà to i bɔ̀lɔ la so.
4296) Wùlu ni à tìgi jɛ̀ tɛ kàlàjùgùya ye.
4297) Wùlùnìn kelen b'a diya dòn à tìgi la.
4298) Yɔrɔ kelen dùgùmɛnɛ tɛ mɔgɔ bɛɛ cin.
4299) Fàama bɛ sà mugu min wulili la, jàmànàden bɛɛ b'ǒ cìkan mɛn.
4300) Cɛ̀kɔ̀rɔ̀ba tulo ka bòn, à ɲɛ ka di.
4301) Màsàkɛ tulo ka bòn.
4302) Fàama ka kuma tɛ kumadɔn ye, fàantan ta bɛ lakàli à ye, fàama ta bɛ lakàli à ye.
4303) Dùgùtìgìden tɛ kuma tà kogo la.
4304) Tònsònin ko «ne bɛ merunyɔrɔ ɲini. ne tɛ kotigiya ɲini».
4305) ɲaamudenɲinina tɛ bàden ye.
4306) Sàma fàgàbaga, à ɲɛ tɛ syɛ̀den na.
4307) Fiɲɛba bɛ jiribaw bìn kà tɛ̀mɛ jirimisɛn ni binw na.
4308) I wòlo tɛ kɛnɛ min fa, n'i k'i b'a gengen yèn, à bɛ fara.
4309) «N kà kɛ nìn ye !» ɲɛsuma man di.
4310) «Mɔ̀gɔw bɛ n kɔ», i y'i yɛ̀rɛ bìla ù ɲɛ.
4311) «Nà n ɲun !» walima «Nà n jìgin !», i kùn lànkolon kà tagama, ǒ dè ɲɔ̀gɔ̀n tɛ.
4312) Ni jǒkɔ̀ɔnin sùgòra ko : àle ye kùlekùle fan da, à sùgòra k'à bòbara farala.
4313) Ni jǒkɔ̀ɔnin sùgòra ko : à ye dùfònfan da, à ma sùgo ko : à ye dùfònfan da, à sùgòra ko : a ka diɲɛnatigɛ banna.
4314) Yaalalikɛlaba tɛ à ba sǔ dòn.
4315) Jùla dònìncìnìntigi ka fìsa à dònìtàlàba ye.
4316) Bàana ye bàana dun. Fàama ye fàama dun.
4317) Cɛ̀nìntìgìya ko bɛ cɛ̀nin min kɔnɔ, ò tɛ sɔ̀n mɔ̀gɔ ka cɛ̀nìntìgìya mà.
4318) Dayɔrɔ ka bòn ni jɔ̀yɔrɔ ye, ǹka kɛ̀lɛ bɛ jɔ̀yɔrɔ dè nɔ̌ fɛ̀.
4319) Fàama ni fànga bɛ iko dimɔgɔ ni di : i b'i pan kà dɔɔnin tà, n'i ko i bɛ à bɛɛ tà, i laban bɛ sà à da la.
4320) Ni bà kelen wulila, kɛ̀mɛ̀ duuru b'i cooko.
4321) «I ka fànga kùnbɔ ne kàn !», fànga sɔ̀rɔ̀bàlìya kan dòn.
4322) À t'a bɔ jɛgɛ ye ko «badalabin bɛ jèni».
4323) Ni mɔ̀gɔ màsina sababu tɛ, à tɛ kun i la kà nìn kɛ.
4324) Bɛɛ ka farin i fǎ ka so da la.
4325) Mɔ̀gɔ man farin, i jìgi dè ka farin.
4326) N'i y'a mɛn : «Wùlùden bɛ gɔ̀rɔ̀ntɔ dosokɔrɔba la», wùlùdènnin b'a fàso la.
4327) N'i ye jǒkɔ̀ɔnin farinyatɔ ye kà dùfon fǎ nèni, (siga t'a la) à jàtìgìya ye kɔ̀nɔsògònin bara ye.
4328) Denmisɛnnin cɛ̀kɔ̀rɔ̀bàntan ka kiri man di.
4329) N'i y'a mɛn : «N ɲɔ̀gɔn syɛ̀ntàla tɛ !», i sěn fìla bɛ dùgu mà.
4330) N'i y'a mɛn : 'N ɲɔ̀gɔn dɔ̀nkɛ̀la tɛ, i sěn fìla kà ye dùgu mà.
4331) N'i ye bǎ ye kà bǎ bìn, dɔ jǔ bɛ dɛ̀nɛ na.
4332) N'i ye mùsò ɲuman ye fàantan bolo, kàna ɲìnìnkàli kɛ, à bɛɛnkɛ den dòn.
4333) Nsàbàntu pàsàya o pàsàya, ò tɛ nɔ̀nfɔn bɔ.
4334) ɲɛ dɔ filɛcogo b'a to tɛgɛ tɛ dòn tàmànàjugu dɔ la.
4335) Diɲɛ bada, fàlì tɛ se suruku la.
4336) À bɛ fɛntigiw ɲɛ na ko : fàantanw ta ye tugu ye.
4337) À t'o bɔ bǎ ye kà bǒ cì fàlìkɔɲɔ na.
4338) Basa bɔ̀rɛ̀tigi, bìlakòro kannankolon, dɔ ta bɛ bɔ kà bìla dɔ kan na.
4339) Fàama balo bɛ fàantan na, n'i ko k'o tɛ kun i la, i nà taa tɔɔrɔ wɛrɛ sɔ̀rɔ min nà juguya ò ye.
4340) ɲinɛ kɔnɔma bɛ, jàkùmà kɔnɔma bɛ, dɔ denw bɛ kɛ kà dɔ balo.
4341) Ntòri n'a kɔnɔfɛnw bɛɛ ye dùfon ta ye.
4342) Nkɛ̀lɛ̀nnin tìgɛ kà nwari, à bìra tìga kàn, tìga nà ɲimi, tìga bìra nkɛ̀lɛn kan, tìga nà ɲimi.
4343) Nìn kɛra nkɛ̀lɛn ni tìga ka fereke ye dɛrɛ ! n'a sera tìga mà, ko : tìga kà tìga bɔ, n'à sera nkɛ̀lɛn mà, ko : tìga kà tìga bɔ.
4344) Tìnba b'i màgan bàlà ye.
4345) Fàama ka gɛsɛ ye fàantan ye.
4346) Jɛgɛkunba bɛ balo jɛgɛmisɛnw na.
4347) Kɔ̀ tɛ miniɲa kɛɲɛ.
4348) Fàantan nàna diɲɛ sěn mìnɛ à wɔrɔbagaw ye.
4349) Kiri tɛ dùgàkɔrɔ ni wùlu cɛ.
4350) N'i y'a mɛn : «Sòlo kàsi ka ca», à ɲɛnama si bɔ̀len dòn.
4351) Fàamàso, fàantan ta tɛ.
4352) Biɲɛ bɛ bàkɔrɔ kùn, dònòkɔrɔ yɛ̀rɛ gansan tɛ.
4353) «Bònyà tɛ fànga ye», nsìràkɔ̀rɔ̀jirimisɛn nɛgɛnkan dòn.
4354) Ni fìri ye denmisɛn mìnɛ, k'o ye dunko jugu ye, n'à ye cɛ̀kɔ̀rɔ̀ba mìnɛ, ko fìrìtòbìmuso ma ji kɛ k'a fìri labɔ.
4355) Denkɛ wolonwùla bɛ mùso min fɛ̀, à tɔ̀n-nà-kuru tɛ se kà fɔ, à bɛ fɔ «Na ka bàna».
4356) Ni fàama ye nɔɔnsi ɲimi, ò ta ye fura ye, ni fàantan ye nɔɔnsi ɲimi, ò ta ye myɛ̌ ye.
4357) Fàantan b'i kolo fɛntigi ye.
4358) Dikisɛw bɛ se denmisɛnw na, denmisɛnw bɛ se basa la, basa fana bɛ se dikisɛw la.
4359) Fàama kàlìkan ni fàantan kàlìkan tɛ kelen ye.
4360) Fabagatɔ tɛ se kɔngɔtɔ ka dùnu fɔko la.
4361) Mɔ̀gɔ man kan k'i teri kɛ fànga ye, n'o tɛ, don dɔ, à bɛ fàngàyɔrɔ jìra i la.
4362) Ni sònsan y'i kɔmi sàma na, à bɛ taga à kɔnɔ.
4363) N'i ye màsàjugu bàro, i nà jɔ̀nyàcì caman kɛ.
4364) Gunni bɛ kun disiba dè la.
4365) I tɛ se cɛ̌ min na, n'i y'i mùso bìla k'o kà à nèni, gɛ̀lɛ̀nnɔgɔ dabɔra.
4366) Ko tɛ to kùlùsìkòlòntigi ta la, ǹka à laban bɛ to à ta la.
4367) Kɔ tɛ mɔ̀gɔ min na, ɲɛ tɛ màlo à mà.
4368) Kɔ̀lɔn sàba, fìla bɛ cɛmancɛrɔta ji sàma.
4369) Kɔ̀nɔ̀nin ka màɲùmàkòkasi t'a tila sereden na.
4370) Sɛgɛ ka sira tɛ syɛ̀dènnin ka màɲùmànkòkan na.
4371) «N tɛ» tɛ bǎn ye fàama bolo dɛ !
4372) Màsàkɛ ɲɔ̀ntan, e ka se nà dòn dɔ ka màsàya kɔrɔ.
4373) Mɔ̀gɔ kàna bubaga dɔgɔya kà i to ntònkun san fɛ̀.
4374) N'a fɔra ko : «Sǒw bɛ Jene», sènnàmɔgɔw fana bɛ yèn.
4375) N'a fɔra ko : «Sɔ̀mɔ̀nɔ̀muso bɛ kà jɛgɛkili jiran», dɔ ta nà kɛ ntorikili ye.
4376) Ni fiɲɛ wulila, ò bɛ i ɲɛsin bàràkolonw mà.
4377) Ni hɔrɔn kǔn fununa, à nɛ̌ bɛ bɔ jɔ̌n kùncɛ la.
4378) Ni furajalan ko : à bɛ taama sini, ò k'a sɔ̀rɔ à ni fiɲɛ bɛ̀nna à la.
4379) Ni jiriba bìnna, kɔ̀nɔ̀kulu bɛ jɛnsɛn.
4380) Ni jiriba bìnna, syɛ̌w bɛ yɛ̀lɛn à la.
4381) Ni nsìràbilen bìnna, bǎw bɛ yɛ̀lɛn à balan.
4382) Ni sàma y'a sěn da e ka ɲɔ̌ kàn, à kɛra ɲɔ̀ko tiɲɛlen ye, n'a y'a sěn bɔ à kàn, à kɛra ɲɔ̀ko tiɲɛlen ye.
4383) Ni sɛgɛ ma i yɛ̀rɛ fìsàya mìsìkun tàli mà, mìsìkun n'i yɛ̀rɛ fìsàya sɛgɛ ka tàli mà.
4384) Sàma da bɛ ɲɔ̌ na.
4385) N'i tɛ fàama bɔ, i man kan k'ǐ sìgi fàamàsigiyɔrɔ.
4386) Ni wara y'a bǒ kɛ ntǒn kàn, ò bɛ mɛn sǐ la, ǹka n'a y'a kɛ à waraɲɔgɔn kàn, ò tɛ mɛn sǐ la.
4387) Ni wara ye bǒ kɛ ntònkun kàn, ò tɛ cɛ̀, ǹka n'a y'a kɛ à waratɔɲɔgɔn kàn, ò bɛ cɛ̀.
4388) N'i y'a mɛn : «Fànga man di !», ò tɛ i bìnàakɛ ka so da la.
4389) N'i ye kɔ̀rɔ bìn, dɔgɔ ɲɛ bɛ bɔ i la.
4390) N'i ye sɔ̀sɔ̀li ye suko ni dùgùjɛ cɛ, sutigi ta ye tìɲɛ ye.
4391) ɲinini ka di cɛ̌ dɔ la, ǹka dòn-k'à-tà man di i la.
4392) «ɲɔ̀sànmure ka jugu» kɔngɔtɔ dè bɛ ò fɔ.
4393) ŋɔni tɛ bɔ̀ sàma sěn na.
4394) Sàma bɛ mɔ̀gɔ min ɲɛ, ngomigosi jɔ̀rɔ̀ t'i la.
4395) Sàma dala ka bòn fàga-kà-fìli mà.
4396) Sàma dònna ɲɔ̀tu la, à gɛnbaga tɛ.
4397) Waraba ni sàga tɛ taama ɲɔgɔn fɛ̀.
4398) Sàma ni sònsàn tɛ taamaɲɔgɔn ye.
4399) Fàli ni syɛ̀ tɛ taamaɲɔgɔn ye.
4400) Sègìkɔ̀rɔ̀dufa tɛ filenkɔrɔdufa kùnmàjìgìnni dɔn.
4401) Suruku bololankolon ka fìsa bàkɔ̀rɔ̀nin tàmàfìlàtigi ye.
4402) Tìɲɛ ye bolo-da-jùkùnan-kàn ye, ni i y'i bolo da bàla jùkunan kàn, i b'i bolo bɔ à kàn.
4403) Tìɲɛ̀kuma bɛ mɔ̀gɔ dɔ kɔnɔ, à fɔda t'i bolo.
4404) Waraw mìnyɔrɔ la, jifilen tɛ yèn.
4405) Yɛ̀rɛ̀kùnsɔrɔ man dɔgɔ fàamàko la.
4406) N'i ye fugulabilentigi ye k'i pan kà kogo tà, min b'a kɔ, ò ka bìlen fugulabilen ye.
4407) Nɔnɔ tɛ di à mìnbaga mà, fɔ à bɔ̀nbaga mà.
4408) Ala-kɔrɔ-dimiya, sìtanɛ b'a sàra mɔ̀gɔ̀nìnfin na.
4409) Bǐn bɛ wuli, bǐn-n-kàn tɛ wuli.
4410) Dàn-n-dɔ̀ngɔ-nà-syɔ bɛ den.
4411) Diyagoyako man di.
4412) Fini kànna, dǎ labìlàra.
4413) Mɔ̀gɔ kàna dònnkɔ̀nɔ̀mugu dun ni saamɛya ye.
4414) «Hɔn !» ye tìɲɛ ye, ǹka «Hɔn kà bɔ n bolo !», ò tɛ diyanye ye.
4415) Syɛ̀nin sěn fìla bɛ bolo la, à ko : à tɛ taga dɔgɔ la.
4416) «N bolo bìla, n k'i sɔn !», ò tɛ mɔ̀gɔ̀sɛ̀bɛ̀ya ye.
4417) «N tɛ bɔ n kan kàn», i bɛ hɛra la.
4418) «N tɛ» tɛ mɔ̀gɔ bànnen ye, karabantanya dòn.
4419) «Nà kà tǒ dun !» ò ye tìɲɛ ye, ǹka «Diyagoya, nà à dun !» fɛn wɛrɛ bɛ tǒ la.
4420) N'i bɛ dikisɛ karaba kà dòn ŋunu na, à tɛ wàá da.
4421) N'i ye hɔrɔn sìri jùrùkisɛ la, à b'o tìgɛ, n'i y'a sìri fàle la, à t'o tìgɛ.
4422) N'i ye mìsìrìmaa to à yɛ̀rɛ mà, à tɛ saraka bɔ.
4423) Jàkùmàwara, n'a y'i tɔ̀nɔ̀màda, ntàlàwara taar'i kùnmàbɔ, i ma taa kà wara ka jɔ̀nya dàn.
4424) Mɔ̀gɔ bɛ kɛ fèere min kɔnɔ ye, i tɛ se k'à fɔ : «À kǔn ka jugu».
4425) «An tɛ jɔ̀nko tìlè la».
4426) Hɔrɔnyanasigi ka fìsa ni jɔ̀nyànàsigi ye.
4427) Jɔ̀nkɛ̀ba n'a fànga ye à makɛ ta ye, ǹka à dalakilisi ye à yɛ̀rɛ ta ye.
4428) Fàama jo o, à jàlàki o, à bɛɛ ye à jo ye.
4429) Fàngàtigi ta dè ye tìɲɛ ye.
4430) Fànga dè ka teli jo ye.
4431) Tìɲɛ̀ tɛ mɔ̀gɔ ni fànga cɛ.
4432) «Bǎ kan bɛ jùru la», «Bǎ kan tɛ jùru la», «A' ye bǎ bɔ jùru la !», «A' ye bǎ dòn jùru la !», ò bɛɛ bɛ bǎ ye.
4433) I ka jɔ̌n tɛ woloso wolo.
4434) Ko tìgi ni à tigiba-tigiba tɛ kelen ye.
4435) «N bɛ n ka dunankɛnin kàn», ò tɛ cɛ̀kìsɛ̀ya ye.
4436) Hàkɛ bɛ se fànga la.
4437) Tɛgɛjɛ jo tɛ kɛ̀lɛ la.
4438) Tìɲɛ tɛ yɛ̀rɛ̀wòlòkɛ̀fɛn ye.
FULA NPOGOTIGI.
O (tuma) y'a sòrò Wagadu « Empire » bonyèna
U y'u ka duguw sigi
U ye « gouverneur-de-région » (w) sigi
U ye « gouverneur-de-région » minun sigi O « région » (w) ka ca ko jugu
U y'a ta kabini kwaji in na...- U sigir'a bèe rò
Tilebin fè kwaji min twa ye « Atlantique »...
U y'u ka « gouverneur-de-région » sigi a bèe rò
Nka u b'a fò « gouverneur » minnun ma ko Magan
U ye dò bila ka taa sigi Jalònkaw fan fè
O tògò ye Baramadanda
U ye dò bila ka taa sigi kòn fan fè
U b'a fò u ma sisan ko Sogodògòw Nka Saganògòw don
Olu bè yen « gouverné » U ye dò sigi, i y'a faamu...
Segu jamana nò...
Segu tun tè yen
A mènna ka san caman kè K'a sòrò Segu yèrè ma sigi
O dugu tògò kun ye ko Soro
O tomon, o filè kònòdimini ni Masala cè
U b'a fò o ma ko Soro Tomon
Ko surukuw de bè yen...
Soro Tomon!
Mògò minun sigira yen Page 2 O juruya dòw de ye...
Faama laban dò de don.
Ko Soro Silamaganba Koyita:
Soro Mishide U ye dò sigi Jalon Futa Jalòn fan fè.
Ka dò sigi GinèBisawo fan fè Ka dò sigi Senegali fan fè Ka dò sigi, Futa fan fè
Olu fana mana fara u kan: Olu ye fulaw ye
Olu « refoulé » len nana fara u kan
U ye sigiyòrò di u ma, ko Tukururu
U ye dòw sigi Marakèsh
U ye dòw sigi, awa— fo Tumutu
Mahmud Koti (w) bòra u de rò
U ye dòw sigi fo Gao fan fè
U ka « Empire » in bonyèna.
« Empire » min ye Tukururu ye O ye fulaw ye O tun sigira fo o kèra « région » tan ni fila ye
Nka Wagadu de bè u bèe « coiffé » 
Wagadu de bè u bèe mara
O fulaw rò, U b'a fò kabila dòw ma Minun sigira Tukururu.
Page 3 U b'a fò o kabila dòw ma, ko Jalubèw
U b'a fò o kabila dòw ma, ko Bwaròw
U b'a fò o kabila dòw ma
Tribu(w) de tògò ye nin ye sa - U b'a fò o kabila dòw ma, ayiwa i y'a faamu Ko Canbiw
U b'a fò dòw ma, Orbew.
U b'a fò dòw ma, Filòbew.
U b'a fò dòw ma, ko Bibèlanbew
U b'a fò dòw ma, ko Saybòbew
U b'a fò dòw ma, ko Girlajòw
O ye fula kabilaw ye.
Nka kuntigi kelen bè u la
Min bè olu fulaw bèe « commandé » O b'a fò u ma ko Saybòbew.
Olu jamu ye ko Bil .
O de ye u fana ka « l'Empereur » ye.
O « l'Empereur » o fana « soumi » (s) nen bè Marakaw ka « l'Empire » de la.
« Histoire » dò kèra o fulaw fè, n bè o cogo fò i ye
O « l'Empereur » min bè yen N'o sigilen bè u kun na U b'a fò o ma - u yèrèw bèe ye Sanburu ye - O ye Sanburuw de ye
U b'a fò o ma ko Sanburu sanbunè
Page 4 O de tun ye u ka « l'Empereur » ye 
Nka o fana kèlen bè ka gouverneur minnu sigi.
U tè maraka kan fò u bè fula kan de fò.
O « gouverneur » tun ye mògò tan ni fila ye
Ayiwa ko donna olu ni nyòon cè...
U ka « l'Empereur », denkè kelen b'a fè, A ni denmuso kelen.
U bonyèna
Denkè in kèra kamalen ye
A dògòmuso, o ye muso cènyin ye ko sèbè
A ka « Tribu » tan ni fila in « chef » kelen o kelen b'a fè ka denmuso in furu.
A nan'a denkè in wele
A ko n bè fèn min dòn...
A ko n bè fèn min dòn...
A ko n denmuso in, N dalen bè maa kelen de la, « tribu » kelen de la, A ko n bè n denmuso in di o ma
O sigilen bè an ni kènyèka cè
A ko: o mògòw U b'a fò olu ma ko Bibèlanbèw
O Bibèlanbè ninnun U ka kuntigi, ayiwa... o tògò tè n kònò
A ko n b'a fè i balema muso in, N b'a di o de ma N dalen bè a la A ka farin...
Page 5 Ladiri don
A « honnête » len don 
Fanisere don
A bi maloya
A ko n bè i dògòmuso in di o de ma
A ye dògòmuso in ta
A y'a furu o ma
A ma mèn, o kò fè A yèrè fatura
U y'a denkè in ta K'o sigi, k'o kè « l'Empereur » ye
O de b'a bèe « commandé »
Dògòmuso in A furula o min ma, A ye denkè kelen sòrò:
U y'o tògòda ko Hamadi.
A ba ye... awa, l'Empereur denmuso ye
O denkè in Hamadi A ko ka di a fa ye. A t'a fè hali a ka bò ka taa yòrò la
Denkè in tora ka kòròbaya A tora a bi kè maa ye. a bi kè maa ye. Fo a kèra kamalen ye.
Page 6 A kèra kamalen ye tuma min na U y'a sigi nègè kòrò (k'a boloko)
A ye kurusi ta A n'a filanw
A ni cè o cè ye filan ye A cè ka nyin o ye
A kèra fa nyòon ye jogonyumanya rò
A kèr'a fa nyòon ye farinya nò
A kèr'a fa nyòon ye cinyèfò rò.
Jogo nyuman bèe ye nyòon kamali a la
O don Fulaw bi hami ni fèn min ye U ka so nyini ka di u den ma So min nyòon tè fula tòw bolo
O dun bi sòrò surakaw de fan fè
O don O y'a sòrò suraka sigira u ka jamana kan
Suraka ninun de tògò ye ko Almoravid(uw)
Olu bè to ka na bin u kan
U bi to ka na bin u kan Nka ale bi u ka kan mèn
A n'u diyara
Dakabanan so nyumanw bè u fè
So hòrònw bè u fè
Nka fulaw bi to ka bò Jamana tigi in de bi to ka bò... Page 7 Ka taa Surakaw fè yen.
A n'u ka di
A bè u ka sow kolon K'u dege taama na K'u dege tulonkè la K'u dege boli la K'u dege kèlè cogoyaw la
A ye so in siya nyini surakaw fè
A sow nywan tè - Surakaw yèrè...
A so in si bè suraka kabila min fè, Hali Suraka wèrè tè a sòrò Sanko fula
Nka ale ye diya minè u fè
A bè u ka sow kolon u ye
A bi to ka na bò u ye
A bè se ka na tile tan ni duuru kè u fè
A bi kalo kelenw kè u fè
A bi segi ka na a ka « Tribu » la Bawo u tè kabila kelen ye
A ye so in nyini tuma min na n'a ma so in sòrò, So in nana soden wolo
O nywan soden ka dògòn
So si in koni b'o kabila de bolo O Suraka kabila de fè.
Page 8 Ayiwa! Fo o soden sera kirikè ta ye U ye ci bil'a ma a ka na
A nana soden in kolon
A bi to ka na sòn
A bi soden in dila
A b'a jogow don so in na
A bi boliw kè
A bi so in dege boliw la
So tè se k'a dan
A cènya... So t'a bò cènya na
A y'a dòn... a nyèbòra so in fè
A t'a sòrò sanni na
A t'a sòrò dalili la
Bari Hali a ko a n'a ka somuso bi na K'u ka so siw dò bil'a la
Surakaw ma sòn
Ale ni so in bolila Ka n'a ka « Tribu » la.
A bè fò u de ma Bibèlanbew U jamu ye ko Bil.
A ni so nan'a ka yòrò rò O ma kun surakaw fè
Surakaw wulila ka n'a kama A y'a ka Tribu maaw fara nyòon kan.
Page 9 U ye Surakaw kun bèn
U ye Surakaw cinyè
So in tor'a bolo.
Ayiwa...
A fana So in si sòròla ale fè k'a sababu kè o ye.
Ayiwa!...
A bè so nyini a denkè in de ye Denkè in min togo ye Hamadi.
Awa— o bi yèlèn so in kan O yèrè fana ye so dòn B'i ko a fa cogo
U ni surakaw kòni ka tèriya labanna juguya la.
Juguya in kologirinya olu Bibèlanbew kan
A sababu ye « L'Empereur » denmuso in dira ale fa ma
U b'a fò olu ma: Bil N'u b'a fò u ma Bibèlanbew O juguya kologirin tun bè fulaw fè Ale ka Tribu kan.
Fa in nana sa.
Fa sara san min, U y'ale denmisènnima ta ka sigi u ka « Tribu » kunna Ka kè Bibèlanbew ka kuntigi ye
A kèlen Bibèlanbew ka kuntigi ye N'a sigira, Page 10 A ba nan'a wele A ko a ma a ko n b'a fè i ka taa bò n balemakè ye, i bènkè.
N b'o de nyin'i fè.
I ka taa.
Juguya min tun bè i fa kan...
I fa ka farin.
Fulaw bèe b'a fè
A ka « Tribu » maa bèe b'a fè
Nka « Tribu » tòw ninnu t'a fè
A dun ye e to a kò
E sigir'a nò nò
E ye denmisèn ye...
Taa bò i bènkè ye I n'i bènkè ka nyòon faamu
A ko n ti taa bò n bènkè ye
A ba ko: i ti taa bò i bènkè ye mun na?
A ko e m'a dòn I juguw ka ca « tribu » tò ninnu na wa?
A ko ne bi taa bò a ye mun na?
A ko ne sigira
Ne yèrè ye jamanatigi ye I ko n bènkè ye jamanatigi ye cogo min na.
A ko i n'i bènkè tè kelen ye .
Page 11 I bènkè ye « l'Empereur » de ye E dun ye « Tribu » kuntigi de ye E y'i ka « Tribu » « Roi » de ye
A b'i n'a fò « gouverneur-de-région »
E b'i bènkè bò wa?
A ko ne kòni tè taa bò a ye
Hali ni ne ma n bènkè bò Ne ye min bò O bè ne wasa.
O koyara ba ye
Ba kuman'a fè ka dèsè
Ba b'a wele tuma o tuma k'a ladi
N'i ka kabila dawula ka bon I bènkè ka kabila dawula mana far'a kan Saybòbew mana far'a kan O kòni ye barakaba ye
I fa saya, o tè dòn.
Ni « Tribu » min binn'i kan I fa ka kèlè jama ka ca o bèe ta ye
I bènkè fana, hakaja o bè o cogo ro.
O min y'a bèe ka kuntigi ye
N b'i dali n den! Taa bò i bènkè ye
A ma sòn.
Ba in t'a fè nin kuma ka wòyò.
Page 12 Mògò nyuman minnun b'a la, A n'a tèri minnun bè yen, N'a bè olu ka kuma mèn Ba sera olu ma K'a dèli Ka dèsè
Biri! Jan! A ma sòn.
Ba sera maa kòròbaw ma u ka « Tribu » la U k'a dèli
A ma sòn.
Fo kuma in porokotora ka ta se a bènkè ma
Juguya ma don a n'a bènkè cè sa wa?
Ba dèsèr'a la, ba y'a to yen.
Ale ye « jeune-homme » ye A ma muso furu.
Ba kòonògwanna
Ba y'a nyin'a fè A ko ne famana n balemakè ma.
N bi taa n nyè da n balemakè kan...
Ni e ma sòn !...
A kana na t'a sòrò mòow taalen bè...
Ba ka taali nin balemakè fè yen A kana na t'a sòrò mòw talen bè balemakè funu a den kanma Denkè kelen in min b'a fè, kama.
Page 13 Ba in wulila.
Tuma min na n'a sera kòròkè fè yen, Kòròkè y'a marahaba kunbèn kosèbè.
Ka a bisimila.
A nyènafin tun b'a la
A ye tile danmadò kè kòròkè in fè yen
Nka a taakun « principalement » Awa...
Mògò de bè u fè yen O ye...
u fa min sara - O ye cè kòròba ye
O togo ye Jugudu
O y'u ka nyamakala ye
Nyamakala dawulama
O tun bi nkònin fò a fa ye muso in yèrè fa ye
Kabini fa in sara O ye nkòninfò dabila
A ko ale tè nkòni fò fula si ye tun
Hali denkè in sigir'a nò na A ma sòn ka nkòni fò o ye.
page 14 A ko ale ka nkònifò banna
Ba in taara a ni o de gundo
A ko n denkè bè ka ko kè a ko i y'a faamu...
A y'a ka gundo fò o ye
N ko a ka na bò a bènkè ye
A y'i ban
N ye mòow bila k'a dèli
A ma sòn
Awa! Ne yèrè wulila ka na
N ka na tè n balemakè nyènafin-bò danma ye koyi
N ka na kun ye, awa— n bi na e! (de nòfè)
I ka t'a dèli n ye:
A fòra k'e tè fula si dèli tun.
Kabini anw fa sara I tè nkòni fò fula si ye tun
N b'a fè i ka nkòni fò a ye
Mògò don, a ka bon a yèrè bolo
I k'a dèli!
N'i y'a dèli, ...
A ka n'a bènkè fo
U kana na taa juguya don a ni n balemakè cè Ka taa n ni n balemakè fara.
Ne y'a dòn « force » tè ale rò ka tèmè n balemakè kan
A kana na taa n den faga.
page 15 Masakè ye dundare ye.
O sònna
Hayiwa! Ko segin i ka taa i sigiyoro
Ne tè nkòni fò fula ye
Nka n na nkòni fò ale ye
N tè fula dèli tun Nka n na ale dèli
A bè ka kaanò-gèlèya min kè A k'a dabila
A ka na tubi a bènkè ye
A ka na bò a bènkè ye.
Ba in seginna ka taa a sigi yòrò rò
A nana denkè in sègèrè
A ko n taara n ni n balemakè ye nyòon ye
Awa! A ye bonyè minnun kè a ye a y'u jir'a la
A ye mògò minnun da a kan ka na a y'u jira
A y'i sigi: a ma fèn fò den in kòni ye K'a fò a ye banbaadò bila ka na
Banbaadò in tògò ye Jugudu
O Jugudu, denkè b'o fè
O tògò de ye ko Amadu Jugudu
O Amadu Jugudu de bi nkòni fò « l'Empereur remplaçant » in yè, min ye « l'Empereur » denkè ye
Nka Jugudu kòròba yèrè kòni tè nkòni fò.
Page 16 Cèkòròba in ye « permission » nyini « l'Empereur » fè
A ko a b'a fè k'i yala, fulaw ka yòròw ni nyòon cè.
Awa! A b'a fè ka taa bò— a denkè ye.
A bèlèninden— a balemamuso den.
O tun ma sòn...
Nka o segira o sònna.
O ye « autorisation » d'a ma
A ye ci bila k'a fò a ye ko ale bi na
O bonyèn'a ma
Ko a tè na 
Fula bèe y'a mèn k'a fò k'a bè na
Awa— Bibèlanbew ka wèrè la U b'a fò minun ma: Bil!
A! U ko: Fulaw!
Kòròfò durura jamana kònò.
U wilila: u nana jigin a kan
A y'a sòrò a y'a ka dugu labèn
A y'a tèriw « averti » A ye...
fula minnun b'a fè.
A ka maaba minnun b'a fè...
A y'olu bèe « averti » O kèra u ma bonyè ye, a ni karama ye
K'a fò Jugudu kòròba bi na fòlò A ka taama bi na fòlò olu ka wèrè de la.
Page 17 Bari kabiri « l'Empereur » kòròba in sara Sanburu Sanbunè sara A ma wayasi kè ni nin tè
« Peut-être » u n'a ka nkòni mèn
A nana jigin wèrè la
O kèra koba ye kosèbè
U y'a kunbèn ka « réception » ba k'a ye
A nana jigin, i y'a faamu awa, Hamadi kan Min ye Bil (w) ka kuntigi ye
A jiginna o fè
A ko a tè nkòni fò fula ye Ko nka a na nkòni fò su in nò A ka masakè tòoma ye
A na nkòni f'o ye su in na.
Fulaw bèe ye nyòon sòrò yen.
Fulamusow, ani fulakèw Ani kamalenw, ani cèkòròbaw A ye njaro juruw lamaga:
A ye se njaro la bèe ye.
A ye fulaw ta kabini u lasali la Ka n'a bila fo u laban na Min ye kabakow kè, Min ye kabakow kè Min ye kabako kè Min ye kabako kè.
Page 18 Fo ka n'a se Hamadi ma A bòra maa minnun ni maa minnun na.
Hamadi ye fèn bèe ni a na
A ko n t'i ka foyi fè I tè foyi di ne ma min ma di ne ma.
A ko n t'i ka foyi fè:
I tè foyi di ne ma min nyòon ma di ne ma
Ha! A ko ne dun bi mun kè?
A ko i nana n ni de nòfè wa?
N'i bè n ni fè, n b'o d'i ma
A ko n nana fèn nòfè min n'i ni dama ka kan
N'i k'i y'a di n ma...
O tuma, n bè sòrò k'a fò i ye.
n nana min nyini n'i y'o di n ma n b'a fò i ye n'i m'o di..., n t'a fò i ye.
A ko i ye fèn o fèn nyini n fè, Hali ni n ni don - n y'a d'i ma
Ayiwa! A ko tabarikala (=tabaraka Allah)
Fulaw tè wuli ka bò u ka kumakan kan
A y'a tanu! A y'a tanu
A kuman'a kan, A kuman'a kan!
A kuman'a kan! A ko i b'o kè.
Page 19 Kabini n wulidon ka na, n'y'a dòn Ni n ye fèn o fèn nyin'i fè, i b'o de kè.
A ko n y'a nyin'i fè I ka taa tubi i bènkè ye I ka taa bò i bènkè ye I ka taa i nyèda i bènkè kan I k'a dòn a k'i dòn.
I yèrè ko i y'a di ka ban
Fula de y'i ye
Bibèlanbè de y'i ye
I tè kuma fò i bè min wuli.
Faamaden de y'i ye
A ko n sònna.
A ko a banna.
A k'o tuma i ye fèn o fèn di yan N'i y'o di n ma, n' b'o minè.
A ye bonyè caman k'a ye.
Fulaw ye bonyè caman k'a ye
A ye sira nyini u fè
A seginna ka taa.
A ye ci bila ka taa a fò a bènkè ye K'a bi na
O y'a sòrò bènkè fununen b'a kan
A bi na ka n'i nyè d'a kan A k'a bènkè dòn, bènkè k'a dòn.
Page 20 Bènkè ko: mògò bè den wolo a tè kè i fè
A ko nin koni ye ne jugu de ye
Ne y'a ka kibaru mèn Ko a ko...
A bonyèn'a yèrè bolo
A kabar'a yèrè la
N i y'a ye n ma taa a n'a ka Kabila bèe cè Ka n'u bila sobin-kan-na N balemamuso kosòn don N kana na ji da a nyè na.
Ne yèlèl'a la de.
A nana!
A fòr'a bi na don min na U y'a kunbèn ni sow ye.
A yèrè ye kirike da a ka sow la
A n'a ka kèlè jama nana
A ye mugu wuli, mugu!...
Kisè t'a kònò
Marifa kan ye yòrò bèe labò
Hèn! Bènkè ko yala a nana... n bon de wa?
Ko ee! A nana..., a donkan don
A b'a fè a don kan (kana dogo) 
Ko: denmisènw kòni!
Page 21 A nana
A y'i cun ka bò so kan.
Jama b'a nò fè A b'a ka « armée » nyè
A nana se a bènkè ma
A nan'i biri, a bènkè kòrò K'i « prosterner » o kòrò, A mènna!...
Bènkè y'i bolo da a kun na
A ni bènkè in bòlen bè nyòon fè
Bènkè in y'a wuli k'a dò
Ko a ka wuli k'i sigi.
A wulila k'i sigi.
A ko yala e nana n bon de wa?
Ko n ma na i bon.
A ko i dun... ka o mugu ti dun kun ye mun ye?
A ko i k'a dòn k'a fò n nana.
N k'a dòn k'a fò k'i kèra cè ye wa?
A ko: ayi! A k'o tè!
A ko ne y'a mèn k'i ko... awa!
I ba y'i dèli k'i ka na bò ne ye.
I ka na bò ne ye i ma sòn Fo a ye mòow bila k'i dèli
A ko n bènkè!
A ko n'i ye n nyininka, A ko n bè kuma i ye.
Page 22 A ko n dusukasilen don.
A ko ne fa, n ka bò yan ka taa dugu rò O man di a ye.
N b'a kòrò abada A ma fèn wèrè sòrò ne kelen kò
N ba fana, n ka bò a kòrò, ka taa yòrò rò, kabiri ne sera, cèya ye...
Mògòw b'a fò ee!
Nin n'a bèngè bòlen bè nyòon fè
Ne b'a fè k'i ye - U ma sòn Ka n bila ka na.
N ba m'a fò N fa m'a fò.
O digira ne na kojugu.
N'o dimiya mòna n kònò N fana ka n dusu suma o nò...
U ma sòn k'o fò, fo ne fa sara
Ne sigilen o nò rò tuma min na, ne ba de hakilila k'a fò n ka na bò e ye N karilen kò.
N y'a kè ka da nin de kan A nyèji bòra Bènkè yèrè nyèji bòra.
Page 23 U y'u bolo don nyòon bolo.
A ko: n den A ko: n yafar'i ma
A ko muso hakili, ani den nadinyanyè, A k'o de ye n balemamuso sòrò.
A ko: n'o tè a tè maa si sòrò min bè i ko ne cogo.
A ko i fa ta sa...
O kòni ye, awa— den nadinyanyè.
Ani a ni surakaw bè nyòonna min kè...
An y'a kibaru mèn.
Nka min y'a kè an ma « ranfort » bila Ka taa di a ma, An m'a mèn k'a fò surakaw y'a ka kèlè cinyè.
O de kosòn don...
Ko n y'a bèe yafa.
A tora dugu kònò
A ko dugu fil'i kòrò.
Kabi Ala y'a da, a ma dugu ye min bè i ko o cogo:
U bi sow de dò
Jabe bè da ni jiri min ye U b'o de kè ka sow bili Ka sankansow k'a la.
Page 24 A y'o y'o yòrò de la.
N'o tè olu ka sow ye buguw ni... awa— so kelen-kelenw, ani sankanso kelen-kelen minnu bè ale Yèrè ka yòrò la.
A tor'a bènkè fè yen, fo a ye kalo kè.
Abada, a bè bènkè in kòrò
Bènkè in y'a ka so ye minkè, so hasidiya ye bènkè minè.
Don o don, Bènkè bè bin ta ka n'a bila so in kòrò A yèrè bolo.
U mana bashi dun k'a ban Ka tila ka nònò kènè bòn a kan...
N'u y'a dun, i y'a faamu O bè bashi k'a la Ka nònò kènè k'a la Ka taa sigi so in kòrò
So in b'a dun
A bè so in filè: a cè ka nyin cogo min na
Jariba don!
A cènaa ka jan K'a disi bonyè, k'a konkoron bonyè
A nunkala ka jan: a ye se ka ji min Sali bènè kònò.
Page 25 A tlo fila, n'i y'o ye, A n'a disi n'a ntòròn!
K'a garan-siri yòrò misènya
A shibèn b'a ta a kònò kòrò K'a t'a bila fo a kò cèmancè rò.
O de ye so hòrònw ye.
Hayiwa, tuma min na, n'o kèra, A nana sira nyini a bènkè fè.
A ko n mènna yan sa.
n ba nyènafin bè n na.
N ye mògò to n kò, O ka kè n ka « lieutenant » ye n kò
N bè siran surakaw nyè.
N'u y'a dòn n wayasera Ka nin nyòon wayasi jan kè - Ne ni n ka « armée » mògò nyuman bèe nana- U kana na wuli ka taa bin...
Nka n ye minnu fana to n kò yen, N y'a jigi u tè se olu la.
N bènkè, n bè sira nyin'i fè, n bè taa.
A ko n ye sira d'i ma.
I bè taa don jumèn?
A y'a ka taali dwada.
Page 26 A ko an ka fara nyòon na sibiri.
Wala gejuma
Ko o fila, i k'a filè.
N'i ye don min sòrò o la... Ko n'o kèra, an ka nyòonye bè nògòya
Hayiwa! A y'i labèn.
A tun bina taa sibiri don
Juma wula— fè A y'i pari 
A y'a sòrò buge O dloki de bè dawula la
A bè don misi binyè de kònò
A bè bò Hawsa fan de fè.
O jalamugu bènkè y'o d'a ma.
O dlokiba, a y'o d'a ma.
Sakiya kulusi, a y'o d'a ma ani suduya min bè don a kòrò.
Fulakè in y'i pari
A ye sominènw d'a ka so in na Ka nsira minènw k'a kan Ka so in masiri
A yèlèl'a ka so kan
A bi dugu yala
A b'a fè k'a bènkè ka « capitale » ye
A k'a yòròw ye
A y'a sòrò a ye yòrò caman ye.
Page 27 nka Banbadòw bè yen.
U bilal'a nyè.
A taara ka taa se yòrò rò, A! A ko ne na furadama n ma se yan dè?
U ko òhòn!
Nin « quartier » dilalen bè ni cogo kòni nò I bènkè in bè ka nin yòrò de labèn tan
I b'a sòrò nin yòrò dilalen bè mògò de ye
A b'a ka so kan
A b'a ka so in kan, a bè so in tulonkè.
A sera sankanso ma.
A sera sankanso in ma Muso bè sankanso in san fè.
O bòra ka n'i jò sankanso in falantèrè la
« Ornement » (w) kèlen b'a kan Sanu, ani kòròbò misènw.
Lagigiw!
Lagigi-pèmew I y'a faamu? O kèlen bè k'a masiri
A bè ka disa bò a kun na
A kunsigi bè bin fo a kò fè
A ye disa bò a kun na, i y'a faamu K'o d'a kan na, tan
A disi n'a nyèda bèe bè kènè ma Ale m'o ye.
Page 28 So bè tulonkè la O y'i kan sam'a ma:
A ko: he! a ko i kan'i ka so faa!
A ko i ka so nywan caman ye tulon kè nin yòrò in nò yan
A y'i kun kòròta A nyèdar'o kan.
A galabu karira
A! Kuma bann'a da Fo ji kòròkòròr'a kan na
O y'a « fixé » A yèrè y'o « fixé » A y'a kun biri.
Ayiwa! A ko n m'a fò so kòni ma tulonkè i ka sankanso in kòrò yan.
Nka ne ka so in nywan ma tulonkè yan dè
A ko i ka so in nywan caman ye tulon kè yan.
A ko ne ka so in nywan!...
A ko ne m'a dòn ni maa min bè yen n'o bè na tulonkè nin yòrò in na E ka sankanso in kòrò yan.
A ko e dun ye jòni ye?
A ko ne?
A ko òhòn!
Page 29 Ayiwa!
A ko ne ye mògò min ye n k'o fò i ye wa?
A ko òhòn!
A ko ne ye mògò de ye, Min ni cè ma kuma nywan fè abada fo wula in na
Ee! A k'o t'i tògò ye
A ko n b'a fè i k'i tògò de fò n ye.
A ko ne ye maa de ye Maa min ma sibiri nyè kelen taama dugukolo kan abada Fo n'a kèra sanfèla in ye ka taa ka na
A k'o t'i tògò ye
A ko n k'i k'i tògò de fò n ye.
A ko ne ye maa de ye min ma nyò don a da kònò abada
A ko e dun bè mun dun?
A ko misi min bi faa, o sèmè A ni tamaro. A ni nònò.
A ko ne balola n'o de ye.
A k'o si t'i twa ye
A ko bi ye don jumèn ye
A ko bi ye gejuma ye.
A ko n ye minun fò i ye, n'o y'i wasa...
N tè n twa f'i ye.
Page 30 A hakili cinyèna.
A ye karafe yèlèmè.
A ko soyaala ma bò.
A ye dugulen banbadò dòw nyininka
A ko nin ye jòni ye?
U ko nin y'i bènkè denmuso de ye.
Nin y'i bènkè denmuso fòlò de ye
Ee! A ko nin furulen bè jòni ma?
Nin y'a cè ka so de ye wa?
Ee! Ko: « Roi » . A m'a fò e ye ko a ni èe de ma kuma ni wulainna tè wa?
I sigar'o kuma na wa?
A ko: o tuma a ma furu wa?
A ko: ayi!
A ye karafe yèlèmè K'u ka segin
A! a bè segin ka taa bènkè fè yen
A nana; a nisòn ka go
Farigwan y'a minè
A nana.
A jiginna ka bò a ka so kan
A bènkè ko: soyaala ma bò wa?
Ka dugu lajè wa?
Ko soyaala bòra.
A ko n b'a fè ka taa N bè n sara i la.
Page 31 Ayiwa: Bènkè ko i bè fèn min fè a fò n ye.
N'i bè jònw caman fè, n b'o d'i ma
A ye jòn caman d'a ma.
A ko n bènkè: a ko n t'o fè
N'i bè sanu fè: a ye sanu caman d'a ma
A ko n t'o fana fè.
N'i bè misi fè, a ye misi caman d'a ma
N'i bè so fè n ye so caman d'i ma
A ko: n bènkè a ko n t'o fana fè
A ko: i dun bè mun fè
Ne yèrè « pilasi » in sa wa?
A ko n bènkè, n t'o fana fè.
A ko: i bè min fè i dun t'o fò n ye?
A ko n bè fèn kelen pe dama de fè i bara.
i ka « Royaume » in kònò.
A ko fèn kelen pe dama, o bè e wasa?
A ko: òhòn
A ko: o dun ye mun ye?
A ko n bènkè! A ko n bè siran k'o fò i nyè na.
A ko: a fò.
Ne ye a limanaya d'i ma
I bè fèn min fè, a fò.
Page 32 A ko: fo n'i y'a di yan fòlò dè.
Mabò kè ye min kè a la A y'o nywan k'a bènkè la
Ha! A ko fo n k'o f'i ye?
A ko: òhòn!
N'i y'a fò ne ye k'a fò ne bè fèn min fè Ni n y'a f'i ye, ni n m'a sòrò maloya bè n faa
A k'o ka fisa i k'a fò ne ye...
N'i y'a fò ne ye i y'a di ne ma K'o tuma ne b'a f'i ye.
A ko òhòn!
I bè fèn kelen min nyini, n y'o d'i ma
A ko ne b'i denmuso in de fè.
A ko ne b'o de fè.
A ko nin tògò ye Sira Indu
Muso nin tògò ye Sira Indu, Ko ale b'o de fè
Bènkè y'a filè, k'a filè, Bènkè yèlèla
A k'e y'a ye minni?
A ko ne y'a dòn a bè yan
Ne taara fo a ka sankanso kèrèfè
Bènkè ko a ko n y'a d'i ma.
A ko n y'a lamara e yèrè de ye.
Page 33 N b'a di jòn ma min ka fisa e ye?
I fa, ne balemamuso dir'o ma O den ye e ye.
Ne den ye e ye.
Ne dun fa den tè e fa ye
Ni ne ma muso di n den ma N bè t'a di fula jumèn kelen ma Min ye e bò?
A ko n y'a d'i ma
Don o don ka d'i ye, i k'a kònyò kè
Ntamanw gosira
Tungerenw fòra
Banbadow sira ka galo 
Taali ma bò
Gejuma min dar'o kan Kònyò kèr'o la.
U ka « armée » bèe ye nyòon sòrò yen
U ye dwakun k'a tulonkè la Fo ka taa dwakun ban
Min kèra olu ka ko ye sa, O y'o ye.
Min kèra muso yèrè ni cè ka ko ye...
Ni cè in nana i labèn, a bi taa a ka Kònyò bon na...
Page 34 U ye muso ko.
U bi taa muso di a ma
A donna so min kònò U kènen bè ka hèndèsèw kè so kònò K'a pari u ka fula parili lahalaw la A ni minènw ye A ni « tapiw » ye Bèe bòra k'a n'a muso to yenninò
A kuman'a muso fè
A y'i bolo d'a muso kan A muso ko: i bolo bò n kan
A ko sisan kòni ne de y'a kanu e ka ne ye Ne y'a kanu e ka ne dòn
A ko n'o tè e ma hali ne nyininkali kè
A ko: o tè!
E dogora ne na de.
Maa si ma e ka ko fò n ye.
Ne fana ma se yan ni nin tè.
Ayiwa! A ko ne fana bè fèn kelen nyin'i fè I k'o kè
Ne y'i muso ye
N'i bè ne fè...
Page 35 Kabi Ala ye ne da Ne ma joli ye n nyè na fòlò.
Fò e bi na n sunkurunya ta minkè, Ni n b'o joli ye.
Sani n k'o joli ye...
I bè so min, i tun bè so min kan I b'o de fè wa i bè ne de fè?
A ko n bè e de fè ka tèmèn so kan
A ko i ka so in faa, n k'a joli ye.
O tuma na, i bè sòrò ka ne yèrè joli ye.
A ko n b'o k'i ye.
A ko n'o kòni kèra, i bi se k'a fò k'i b'i bolo da n kan.
A y'i sigi a y'i miiri
A y'a ka gawali ta
Kalo jèlen bè
mògò bèe jamanen bè u ka yòrò la Fo n'a kèra muso kòrò minnu b'u sigi da la
A bòra da fè
Muso n'a ka masiriw bòr'a nòfè
A nana sokè in sirilen ye: a ko ko sokè in ka na sir'a da la
A yèrè bi si yòrò o yòrò, so in bi siri yen.
Page 36 So y'a ye, so y'i kunkòròta, so hinhinna.
A ye gawali kòròta
So y'i kun kòròta k'a filè minkè, So hinhinna...
A bolo ni fèn yèrèyèrèla
A bolo ni gawali yèrèyèrèla.
A mènna.
A ma se ka gawali in kè k'a bon.
A seginna: a y'a kòròta A ma se.
A seginna: a y'a kòròta...
Muso y'a bolo ni gawali minè:
K'u ka yèlèn sanfè.
U yèlènna
U ye dwakun bèe kè so kònò k'a ban
Muso in ma kum'a fè
A ma se ka so in faa
Fo kònyò bòra K'a sòrò a ma muso in dòn muso ye.
O m'a dòn cè ye.
muso nimisar'a ka kuma fòli la.
Bari a b'a cè fè.
Page 37 Muso miirira: a ko ne ni so in de dama ka kan nin ye sa kè?
A bè so in de fè ka tèmè ne kan
Muso fununa
A ka kuma fò nimisa y'a minè.
Kònyò bòlen...
Bènkè ko: a ko « waladu » t'a la A b'a labèn.
Bènkè y'a kònyòbò ni kònyòbòfèn o fèn ka kan ni faamaden kònyòbò ye
A y'o bèe kè k'a kònyòbò:
Jònw caman
Sow caman
Awa Marifa caman 
« Armes » caman 
« Munitions » caman 
Bènkè y'o d'a ma ka t'a bila Ka banbadòw bil'a nòfè
U ye njaro ta kabin'u ka « capitale » la Fo ka t'a bila fo nin fana ka « capitale » la
O y'a sòrò a y'a nyin'a bènkè fè
N nyinan'o yòrò kò A ko: waladu ma ban.
Waladu de ye kalo saba ye
I mana muso furu, A bi waladu kè, kalo saba.
Page 38 Muso bè kònyòbò ka t'a d'i ma
Bènkè ko waladu t'a la
A ko waladu b'a la.
A ko ne bè waladu in kè yan.
K'i ti t'i ka so?
muso na t'i sòrò yen...
A k'o tuma; n'i ko waladu b'a la, a ko i n'i sigi yan.
A y'i sigi yen.
A y'a fò dugulenw ye minnu ye cèkòròbaw ye Banbadò ninnu ye A ko u ka maa nyin'a ye min ye den in bè so min na min y'o « construit » 
A' ka t'o nywan jò a ka wèrè la K'a « meublé » b'i k'o cogo
A bi taa muso in jigin a ka so nyòon kònò
O y'o dò k'o ban u nan'a f'a nyè na
A sòròla ka sira nyini bènkè in fè
A ni muso taara.
Muso in bòra so min kònò A taara don fèn kònò min ka nyin o ye.
Page 39 Mògò minnun bè « canton » na, u bè n'a ka yòrò filè
A ni muso in tora ten.
A ma se ka so faa...
muso fana...
A ma se ka se muso ma.
A bè na dòròn, u b'u da nyòon kèrèfè A bè hami, a bè miiri:
Fa ye so in de nyini ka di ale ma Fa sara ka so in to ale de bolo.
(so in sòròla cogo min na, n y'o cogo f'i ye).
A nywan tè maa si fè.
A muso in fana nywan tè maa si fè
Ale kòni, nin fèn fila in nin fila bèe « gardé »li tun ka d'a ye
N'Ala tun ye nògòya k'a muso dusukun na O tun ka d'a ye.
Faamaden don: a ka bon a yèrè bolo
A tè kuma fò n'a bè wuli ka b'o kan.
Fo san yèlèmèna.
A ni min ye denmisènya kè nywan fè O fana ye fula hòròn ye: o de y'a ka « premier-ministre » ye .
A y'o de k'a ka « premier-ministre » ye
nin ye Laji Sunbunu yèrè ka kuma ye: maana dò tè.
Page 40 A n'o de ye kelen ye.
O ye muso nyini O muso kònyò...
O nana ka n'o f'a ye Ko n muso kònyò bè don.
Jòni ni Jòni bè taa n' fè
A ko jòni dun bè taa ka tèmè ne yèrè kan?
Ee! A ko e yèrè bè taa?
A ko ne ka taa e ka kònyò na O ye « ne yèrè » ye wa?
Ni ne ma taa e ka kònyò na nyininkali bè taa kè jònni kelen na?
Banbadow bè kuma jòn fè?
ne n'e de wolola nywan fè.
An mòna nywan fè.
An ye kalan kè nywan fè.
Cogo jumèn na e bè ne nyininka yala ne bè taa e ka kònyò na?
A ko: n y'a fò...
A ko: i ma foyi kòni fò o ye.
O kònyò su u y'u labèn; u ye kirike da
U taara a ka o dugu rò.
A taara fo nyè fè...
U fana y'u labèn k'u kònò.
Page 41 O kèra sinnyèna ye, sinnyèna min ka bon kosèbè.
O y'a sòrò...
A tòoma...
O ye, i y'a faamu èe! Bwaròw ka kuntigi ye
Olu fana fa sara k'u denkè fila to
Fadenya bè olu n'ale cè, Foyi man jugu o ye
O y'a tòoma ye: o fana tògò ye Hamadi Fulaw ka denkè fòlò tògò ye ko Hamadi
O fula kuntigi fana sara k'a denkè fila to.
Tò kelen tògò ye Baba
Baba in ni Hamadi..., Hamadi in bè nyininkali kè a ka kibaru la
A bè nyininkali kè a ka kibaru la Fo u y'a mèn k'a bè taa, i y'a faamu a terikè in ka kònyò na.
O y'i labèn Ka sanu nyini k'o kè sirabara kònò Ka yèlèn a ka somusonin kan Ka su taama ka tile taama, F'a nana se yòrò in nò su fè Ale ka « capitale » la su fè.
A y'i « déguisé » ka na don dugu kònò.
Page 42 A n'a ka sikara (Sikara b'i ko « valise ») U ka finiw b'o kònò.
A n'a ka so.
A ye jatigila nyini; a y'a sòrò a ye « enquête » kè 
A ka « espion » (w) ti ban dugu kònò
Ka taa jigin muso kòrònin dò kan.
Musokòrònin in y'a ka « complice » ye
O ye sumanw tob'a ye.
Ninnu nana bò tuma min na, n'u taara nin kònyò in na A sira musokòrònin in fè yen.
Musokòrònin in ye sumanw tòbi a ye Ka nònòw d'a ma; a ye dumuni kè
A y'i da.
A nana musokòrònin in kunu
A ko yala Hamadi dun?
A ko Hamadi ka so bè minni.
Musokòrònin in kabar'a la
A ko e bè Hamadi ka so nyininkali kè su in na, dugutilama in na mun na?
Hamadi tè yan.
Hamadi taar'a terikè ka kònyò na.
Page 43 Dugu bèe y'a dòn o taar'o la.
A k'a ba fè musokòrònin in k'a ka so jir'a la
Ale b'a fè ka si ka tèmèn
A b'a fè k'a ba ye Wali a muso
A b'a ka foli t'o bolo
O ko a ma: e dun ye jòn ye?
musokòrònin ko: a ko n tè se k'o kè.
Musokòrònin ko a tè se k'o kè.
A y'i bolo don a kun.
A ye sira bara in bò, a falen bè sanu na
Wolo-sira bara in min bè dila fèn na...
A ye a dayèlè
A ye sanu joloko ta ka bò a kònò
K'a kè i komi ...
Ko musokòrònin ma: ko n bè nin d'i ma
Taa yen jira n na.
Ee!... A ko n ti se ka si.
N dun b'a fè, n bè kuma nin fò ni Hamadi nana ka bò a ka kònyò yòrò A ka fò a ye.
A k'o kuma fò n ye.
A ko gundo don.
O fòli nafa si t'i kan.
Page 44 Ayiwa... Musokòrònin ko: n bè taa yen jir'i la...
Nka n tè don.
N t'i « accompagné »
A k'o b a nyè
A ni musokòrònin in taara nyòon fè F'u taara ka taa se a so donda la:
Ko yan don.
A ko i tè yòrò jira n na ayiwa n bi se ka— i ka so in— ayiwa— taamashiènw n'a lahalaw fò n ye N bi se ka taa cogo min nò, ni mògò tè n bali ka don?
A ko yal'i bi taa maa faa...
A ko n bi taa... ko bè n ni jòn cè?
N bi taa jòn faa?
Musokòrònin ye gèlèya don a rò
A ye sanu wèrè bò k'o di musokòrònin ma
Musokòrònin donna n'a ye.
A ko min y'a yèrè ka siso ye A yèlènda ye nin ye
I bè don nin yòrò fè.
Musokòrònin bolila ka segin ka t'a ka so.
Ale yèlènna.
Page 45 A bè k'i masiri...
A n'a ka « espion » minnu bè dugu kònò U bè cogoyaw f'a ye:
cè in ni fini minnu bòra yen, n'a bè taa nin ka kònyò na A k'o nyògònw don...
A wulila ka taa, a yèlènna.
A ye da kònkòn muso in da la
A ko n nana: a y'a kuma kan « déguisé ».
Muso ko: yala e nana mun na?
E ma kònyò ban wa?
I terikè ka kònyò E nana k'o to wa?
A k'i nyènafin ye n minè, n nana.
A ko ne kòni nyènafin t'i la!...
A ko: i nyènafin ye n nati
Ne terikè in, n n'a wolola nywan fè
An ye denmisènya kè nywan fè
An mòna nywan fè, an ye kurusi ta nywan fè.
n ye i ka kònyò... e furuli de bila k'a muso furuli de kònò n'o tè, so fagali, a ni fu bèe ka kan ne ye
A ko n y'a bila ka min kònò, n ma foyi f'i ye Ko ne bè so in nyòon tan don e rò.
Page 46 Nka n ye lahidu min di n filankè in ma Ani n tònyògòn in ma, n'o ye n ka « premier-ministre » ye:
n'a muso bè furu don min...
Ne taar'a bila, a b'a muso furu.
n ye n sar'a la Ne yèrè fana bè na n ta furu
Muso nisòndiyara n'o kuma ye
U yèlènna sanfè ka t'u da.
Mògò hakili wulilen: npogotigi kwalen b'i bolo, I bi se ka mun kè, n'o bè se ka fèn kè n'i hakili ma sigi?
A y'i turuku-turuku muso in na Fo muso tun bè na jogin
O ye mankan bò, a wulila.
Tuma min na, n'ale yèrè kòni jati A hakili b'a la a ye muso in kòni furu sa Bari ale « versé » la A jiginna.
A ye gawali ta Ko muso ka gawali d'a ma - K'i b'a yòrò dòn o y'o sin a ma
A ye gawali ta
Muso kasira.
Page 47 A jiginna ka na.
So in sirilen bè.
O y'a sòrò, nin ye so in to a kò Ka somuso dò minè Ka taa terikè in ka kònyò na.
A nana so in da bò bin na
O k'i kun kòròta k'a filè, a hinhinna
O tora o bi fènkè Awa! bòlò rò
A ye gawali in ta
A y'a bari a la
K'a kisè don fo k'a kala don a fè
So in yèrèyèrèla kuru-kuru-kuru-kuru-kuru
So binna
A ni muso yèlènna sanfè
A ko n bi taa, n terikè funfa bò n ti se ka dugujè yan: bari banbadòw bè kuma na.
A jiginna: a nana
A sinna musokòrònin ka so ma
A y'a ka so minè: a bolila A taara.
Page 48 Tuma min na n'o kèra A kèr' a b'i n'a fò i ye filen de fa ji la, i y'a faamu, alhamdulilahi... Ayiwa, k'a bòn « Roi » in kan, i y'a faamu A bè kònyò yòrò rò.
nènè y'a minè.
I y'a dòn nin nywan ko maa k'i la tan, « Intuition » bè k'i la mènè .
A jatigèra
A jatigèlen A ko terikè ma: a ko n bi taa so
A ko ko dò fòra n' kò, n bi t'a lajè
Terikè k'o ye mun ko ye?
Ko kòri hèrè don?
A ko taamashièn bè, n'o kèra ne na Ko dò de kèra
A! Terikè k'o tuma...
Ne bi taa N bi t'i fè
A! Kè ka to yan.
Mògò minun ka kan k'a « accompagné » A ye mògò danmadò minè o nò
U ye kirikew da.
A nan'a ka so 
A ye olu jò .
Page 49 A yèrè y'a ka du dayèlè
A donna
A sinn'a ka so siriyòrò la
A y'a sòrò so binnen bè
Joli woyolen bè
Awa tama gengennen bè so la, i y'a faamu
Joli woyolen don
yòrò bèe nòròkòlen bè joli fè
A nana
A ye so in filè.
A munumununa so in fè Ka munumunu a fè
A ye tama in bò ka bò so la
A y'i kanbò u ma, k'i dò da la k'u k'a ka jònw kunu
gundo min b'ale n'a muso cè K'a fò a t'a furu n'a ma so in faa maa si t'o don f'u fila.
Hamadi da m'a fò maa ye
Sira Indu nyingi da m'a fò maa ye
A k'u ka dingèba sen
U ye dingèba sen fo k'a dunya K'a kònò bonyè
A ye jòn mògò damadò wele.
Page 50 A k'u ka so in ta k'a bil'a kònò U ka joli ninnu bèe shinyè k'a bèe k'a kònò Tama min kèra k'a gosi...
Maa si kana kuma
Mògò danma min ye dingè in sen ka t'a bila fo fajiri la N'u ye so in don, A y'u dò: a ko a filè!
Maa o maa min b'a rò, n'a y'a fò maa ye k'a fò ko so in sara N b'o kuntigè.
Olu b'o fò wa?
A ye so datugu
A yèlènna
A taar'i ko
A nan'a muso fè
A ye muso to dlan kan
A y'i da a danma dlan kan
Muso dusu fujununa
Muso t'a dòn k'a cè tè!...
Muso y'a to yen.
Muso y'a filè sa: a ye kuma min fò ale ye O ye nkalon ye
A b'a terikè de ka kònyò kònò.
Page 51 A y'a dòn tigi-tigi: a bè so in de fè ka tèmèn ale kan.
Muso kòni sabalila
A ni muso tora ten
U bè si so kònò
nk'u tè si dlan kelen kan.
U ye san kelen yèlèmè ten.
Muso pasara fo ka taa pasa s'a dan na
Ba y'a denmuso in nyininka
A b'a nyininka: mun b'i la - A balimakè den, n'o ye Sira Indu nyingi ye
A b'a fò foyi t'a la
I tè se ka dumuni kè I tè se ka nònò min I tè se ka sogo dun ntamaro, i t'o dun.
I b'i dòonin-dòonin dun ten.
Fèn min b'i la, a fò:
A ye furakèlaw wele.
Ka fèn bèe lajèlen kè.
Muso in kòni haminen don.
Cè in yèrè fana fari bolila
Min kèra u ka konyè ye, o y'o ye.
Page 52 Muso nan'a fò a ye don dò
O fòlòla, o kuman'a fè
A ko a ma: n balimakè!
A ko: n bè na fèn nyin'i fè, o ka gèlèn i ma
Nka i k'i jija k'o kè n ye
K'o ye mun ye?
A ko n famana n fa ma
n famana n ba ma
N b'a nyin'i fè I ka n bila n ka taa n nyè da u kan
n bè na.
Ee!...
A ko ne yèrè bè t'i bila kè
K'i bila ka taa...
Ee! A ko n t'o kè!
A ko n b'a fè i ka n kelen de bila ka taa
Ee! A ko n t'o kè
E kelen?
A ko: òhòn! Kabi Ala ye n da, n ma sègèn
n b'a fè ka sègèn.
Kabi Ala ye n da n bè hèrè min nò...
mògò tè se ka to hèrè rò ten, f'i ka i yèrè sègèn...
Page 53 Ni n n'e taara nyòon fè, o bi kè mankanba ye kojugu.
N tèna dinyè sòrò k'a dòn o la
n tèna jamana dòn o la
n b'a fè i ka n kelen de bila ka taa
ni n kelen taara...
Awa! n b'a nyin'i fè...
i mana « permission » min di n ma O tè dafa abada n bi na.
A ko a ma: n tè se k'i bila ka taa
A y'a dèli, k'a dèli, k'i kale a ye K'a fò k'a bi na.
A k'i ka kelen taali dun, O kun ye mun ye?
A ko n b'o de nyin'i fè.
n ye min f'i ye, kun si t'a la n'o tè.
Ayiwa!... Ko bisimila! A y'a labila.
O taar'a fò a ba ye K'a sigalen bè bana min nò, k'a bè t'o furakè
Ba ko a tè se ka taa ni maa ma taa...
A ko: ayi!... A ma sòn.
An ye tile damadò bò nyòon na
A ma sòn.
Page 54 A ye n dèli: n dun fana ko n sònna
N t'a fè k'o wuli.
Ba kòni hamina.
U y'a kelen bila ka taa.
A n'a ka gadanin.
U ye su taama, u ye tile taama
U ye kirike da u ka sow la tuma min na U ye su taama, u ye tile taama Fo u sera a fa ka « capitale » ba la
u ser'a fa ka « capitale » la
A nana.
A jiginna
U ser'a ba fè yen
A ba ko: Bisimilahi!
A ko mun don?
I n'i cè de kèlèla wa?
A ko: ayi
A k'o kòni ye nkalon ye
I bolila de wa?
Ee! A ko hòròn bè boli wa?
A ko: min kèra, a k'a k'o fò.
A ye fèn lakali, a n'a cè bènna min kan A y'o fò.
ee! A ko e ye kabako mògò ye.
A ko: n ba, kabi Ala ye n da a ko ne ma sègèn.
Page 55 Kabi Ala ye n da, n ma foyi kè dugukolo kòkan.
Fo an ye taa min kè ni n yèlènna so kan ka taa...
Ko n ye min nyini n cè fè, n cè sònn'o ma
A ko n nana, n bè n cè fè cogo o cogo n nana n nyè d'aw fana kan a' nyènafin tun donna n na.
Ba y'a jalaki kosèbè.
A ko ne bè se ka nin f'i fa ye cogo di?
Ò! Dugu mana jè, i t'a f'a ye!
A y'a fò — ayiwa « Roi » ye A ko: a denmuso nana.
A ko a nana cogo jumèn na?
Ba ye fèn lakal'a ye denmuso ye min lakal'a ye
A k'o ye nkalon ye.
A ko: a bolila de.
A nana cogo min na A bi segin ten...
Ne yèrè t'a fè k'a ye.
Ba y'a dèli f'a ye yamaruya di.
A y'a denmuso « reçoit » a ka so.
Page 56 Denmuso ye fèn f'a ye ni fòcogo ye...
A kabakoyara denmuso la
A ko: e y'anw lamò cogo min na mògò bi se ka to ten cogo jumèn kelen na?
I ma sègèn kè, i ma baara kè.
I ma dugu kolo foyi kè K'i kèn ten .
n y'o de fò n cè ye, n cè sònna.
N'o tè, ne bè n cè fè ka tèmèn bèe kan
Ayiwa fa y'a to yen...
A ko i dun b'a fè ka tile joli kè yan?
A ko ni n ye aw ye ni aw ye duga kè n ye, n ti se ka tèmèn dògòkun kan yan
A! A ko bisimila...
Dògòkun dafara tuma min na, A ko n bi taa: n cè fana nyènafin bè n na ani n tènènmuso
Ayiwa ko nin sen in kòni, n bè mògòw da i kan ka taa
A ko n nana cogo min na A ko: n bè taa ten.
O ko o limanaya tè ne fè!
Ee! A ko n cè ye limanaya sòrò ka ne bila ka na.
Page 57 A ko mun b'e kènyè ka limanaya sòrò?
Mògò tè ne dòn faamaden ye
Faama fini tè n na
Foyi foyi tè n na
Ayiwa, n bè ka n « déguisé » : cè finiw fana de bè n na.
Mògò si kòni tè awa ne kòni jate foyi ye.
Fa kabakoyar'a la
Fa y'a bila ka taa.
A y'a sòrò a y'a ka gundo fò min ye A mòna muso min bolo
A y'a ka konyè f'o ye n'o bè se ka « arrangement » sòrò a la nin don.
N'o ma « arrangement » sòr'a la Ale b'a yèrè faa.
O y'a sòrò cè in tun y'a fò a ye.
n nyinan'o kò - A tun y'a fò cè in ye de:
A ko n'i b'i ka so de fè Ka tèmèn ne kan...
Kab'i ye so in faa Ka n'a bila sisan na Foyi ma don ne n'i cè
n i tè n fè, i tè n bila wa?
Page 58 Cè in y'a f'a ye de:
A ko ne tè koyi!
A ko: e tè?
A ko: ayi!
A ko: e tè?
A ko ayi!
A ko jòn dun don?
A ko: n t'a dòn, n fana t'a dòn.
n ye n kali Ala la, n t'a dòn...
A sarila ka bin o yòrò bèe F'a kirinna.
O kò o de kèr'a ka « permission » nyini cè in fè ka taa ye.
A ye nin nyèfò A lamòna muso min bolo
A ye nin nyèf'o ye Tuma min na, n'a ye nin nyèf'o ye o ka hami bonyèna n'ale ta ye
O ko: an b'a tigi nyini An b'a ye.
An b'an bolo d'a kan.
Musokòrò min n'a mòn'o bolo n'a ye nin lakali o nyèna o ye hakili tigi de ye.
Page 59 Fula si tè jamana kònò n'a t'a dòn...
Maa min ka kan ka nin k'a la, A b'o mògòw dòn
A bèe ye kuntigiw ye
U bèe ye « Chef de tribu » de ye
« Tribu » minnu tè minnu fè O y'o dòn
A ye « l'Empereur » denmuso in labèn
A y'a ka « calcul » (w) kè
A ka « calcul » (w) mòna
K'an ka se numuw ma
U sera numuw ma
U ye muru dila
muru nin, « double-tranchant » min da ka di
A fan fila bèe da ka di
A b'i ko sirife
A bè kun di
A y'o don foroko kònò
A y'i labèn: u ye surafanaw ta
A ye musow ka masiriw nyini, masiri minnu cè ka nyin.
masiri ninnu kèr'a la.
U y'u « déguisé »: u ye cè finiw don
U n'u ka « servante » denmisèn bè nyòon fè.
Page 60 O y'u « accompagné » 
U bè bò « tribu » la u bè taa « tribu » la
N'u nana, u bi jigin u ka galaba kòrò Kènèba kan « lieu-public » la
mògò bè n'u lajè
U b'u nyininka u ka nali cogoya la
u b'a fò anw kòni nana.
An b'an ka nali cogoya fò awa, mògòw de ye minnu ye faamaw ye minnu ye nin « tribu » in kuntigiw ye.
U bè u « reçoit » n'u y'u « reçoit », musokòrò in b'a ka kuma daminè
A b'a fò nin kòni ye muso de ye.
A k'a tè furu cè si ma Gundo b'a la ni cè min y'o dòn, n'o tè ni min ye cèfarinya kè Min n'a nyòon ma kè Abada dinyè kònò u ka fulaw la.
Kamalen don
Mògò nyuman don
Dònnibaga don
Ale b'o de nyini A bè fur'o ma.
Page 61 « Courage » bè min na N'a ka kisè O mògò minun bè o « Roi » kòrò U b'o « Roi » ka « courage » fò a ye K'a ka dònni fò a ye K'a ka fonisireya fò a ye
A bè ko minnu kè K'o bèe fò a ye
Nk'u tè s'a ka gundo in ma
U tè suruny'o la.
A b'a fò n ye nin mèn
nin diyara n ye
A b'o tanu
A bè barika da o ye
A b'a fò: n bè yaala hali bi n bè nyininkali kè
Gundo min bè n na i surunyan'a na nka i ma s'a ma
n bè « sondage » kè hali sa
ni n ye cè ye...
n tè kè wulu ye Ka bèe cin
Ayiwa!...
n bè cè de nyini n ka cinni bè dan min kelen ma.
Page 62 A b'a ka hami in— awa— fò.
Ayiwa... n k'a b'a fò fòcogo min nò, A b'a fò « parabole » ... (fòcogo de la)
ni maa min sera k'a ka « parabole » in kòròdòn, A b'a dòn o tigi b'a ka gundo dòn
A bè yaala, a bè taa « tribu » wèrè la
A y'o min kè yen A b'o nywan wèrè kè yen.
A ma mògò si sòrò, Min bè surunya a ka hami in na n'o b'o fò a ye
A bè a jèy'u ma kòni n tè furu cè fila kòni ma.
n bè furu cè kelen de ma min bè n ka gundo in dòn.
Fo a taara ka taa se « tribu » la
« Tribu » min bè, n'o ye fulaw ye
U ka farin
O y'a cè « concurrent » belebelebaw ye Kabini u faw la Ka n'a bila u yèrèw la
Musokòrò in b'o dòn
U sera yen.
Page 63 A ko n'a y'a sòrò a ka kan ka sòrò yòrò kòni nò
n'a ma sòrò nin nò O tuma na, a nyinini bè gèlèya
« Parce-que » n bè ninun dòn kabi u lasili la « Haine » min b'u ni, awa i cè ka « famille » cè, n b'o dòn.
Ni mògò o mògò ka surun nin ko sifaya kè la, o ye nin ye.
A y'o fò muso in ye
u ser'o « tribu » la, u labènen
Tuma min na, n'u sera yen, U jiginna u ka galaw kòrò
Ayiwa dugumògòw nan'u lajè
U y'u ka hami f'u ye:
U b'u « expliqué » mògò de ye min ye, awa « tribu » mògòw ye min y'a faama ye min sigilen b'u kun na
U taar'o f'o ye
U ko muso dò nana
Dakabanan muso don.
Kuma b'a fè A b'a fè k'a lase yan.
Page 64 A bè mògò nyini n'a y'o ye Awa!... a b'a ka hami f'o ye.
O y'a « reçoit » K'a ka mògòw lajè, hakilitigiw lajè a kòrò
A y'a filè, A y'a ka hami fò
A ye min fò yòrò tò ninnu na A y'o nywan fò K'a jiidi ka tèmèn o kan
Olu ko n i bòra yan I maa taa yòrò o yòrò I tè fula ye min ka farin ninnu ye
I tè fula ye minnu ka « générosité » ka bon Ka ninnu ta bò
I tè fula ye min hakili ka bon ka ninnu bò
I tè fula ye min bè se ka mònè don a fadenkè rò, i y'a faamu, mònè min tè bò ka ninnun bò
I t'o fula sòrò jamana in kònò.
A ko ayiwa, nin ye baara minun kè U k'o « relaté » a ye.
Page 65 Hali n'u ma s'a bèe ma
U ko maa min t'a fè ka nin ye, n'u bè awa konyè na, juguya bè u ka « famille » (w) ni nyòon cè, Ka n'a bila an bè bi don in min na
Awa, u ye ale cè ka « du » fò
A ye mònè don olu la Fo ka taa dinyè wili A mònè tè bò
U donna kuma in nò F'u nana, u bè na taa se yòrò rò...
A k'u ka dan yan.
A y'a dòn A bè min nyini nin don.
Nk'olu dun ye mògò fila de ye
o mògò fila, kelen ye kòròbalen ye
u fila bè fa la, u bè ba la olu de fa sara k'u to, kelen tògò ye Hamadi Kelen tògò ye Baba
Hamadi, o ye kòròbalen ye
Baba, o ye ncinin ye
nin cè fila bèe ye cèfarin ye Fo ka taa farinya s'a dan na.
Page 66 Kelen in min ye Baba ye, n'o ye dògònin ye O ka farin fo ka taa farinya s'a dan na
A kelen bè se ka karafe kèmè gwèn nka nabara y'o ye.
A sen fila « paralysé » len don
A tè se ka yèlèn so kan n'i m'a ta k'a yèlèn so kan
n'i y'a yèlèn so kan U n'i juguw maa nyòon kunbèn yòrò o yòrò A bè so dòn cogo min A tè bò so in kan ka bin
A bè kèlè kè A kinin fè ani a numan fè
« mêlée » bi k'a la A bè s'u bèe la
A bè segin ka na
n'u y'a jigin ka bò so in kan A bannen y'o ye...
Awa o kòni bè ten
Kòròkè in fana ka farin Nk'a tè Baba bò farinya nò
Tuma min na n'u ye kòròkè ka baara fò a ye A ko sisan Gundo min bè n'na A ka surun Page 67 Hamadi in na Ka tèmèn maa wèrè kan
ne ye min f'a ye, ne tè kè wulu ye ka bèe cin
ne bè dan maa kelen ma
N bè n ka dinyènatigè k'o tigi bolo Fo ka taa se n nakan ma
O Kuma O minna Hamadi la
N b'a fè ka furu nin ma O kuma- O diyara Hamadi ye
A nisòndiyara O ye nisòndiya dan ye, ka kafo a ka mògòw ma
O y'a dunan-jigin, k'a bisimila
o nana furu nyin'a fè A sònna furu ma
A furula o ma.
A ko n bè furu i ma « condition » min Kòni na, o ye kelen ye:
n t'a fè n ni fulamusow ka fara nyòon kan n n'u ka sinaya kè.
Page 68 I bè n dama yòrò dila n ye
o sònna o ma.
o ye yòrò labèn a ye.
yòrò min cè ka nyin min ni a ka kan
O y'a bila yen ka « surveillante » (w) bil'a kòrò
A lamòna musokòròba min bolo musokòròba hakilima in - k'o bila yen
o ni a n'a ka « servante » min bè nyòon fè u ye « dinyè don kè nyòon fè .
Furu sirila
U bè barokè u fè yen
nkòniw bè fò
masalaw bè bò
fèn bèe lajèlen bè kè
Cè in maa dilan nyin'a fè A b'a fò cè ye: a bè, n bolo bè ji rò
n'a bolo bòra ji rò, A bè cè min nyini, nin don
A ni cè bè masala min kè F'a y'a « découvrit » K'a fò maa min y'ale « déshonorée » o de ye cè in ye.
Page 69 Maa min y'ale « séduit » , O de ye cè in ye.
A nisòndiyara cè in kòrò ko sèbè
A ko n ka wuli ka e nyini N y'a dòn N wolo furadama N ni mògò si ma gosi nyòon na Ni e tè N ka to e ma O ka fisa n ma kunnadali ye.
A y'a yèrè bange cè in ye
N tè cè fè cè min tè n fè
Tigitigi! I ye kuma min fò Tinyè don.
Ne cè in Gundo min bè n n a cè, n fa t'a dòn Ne yèrè b'a dòn a yèrè b'a dòn
A b'a ka so de fè ka tèmèn ne kan
Ne yèrè fana t'ale fè
Min bè ne fè, N'o hamina Ka nin wale in kè Ne y'o muso ye sa fo « yomali kiyama » 
O kuma diyar'o ye.
Page 70 Tuma min na n'o diyar'o ye, Ayiwa, a nana fò o ye.
N bolo bina bò ji rò
N ka koli bi ban
N b'a fè i ka « invitation » ba kè
I k'i ka maabaw « invité »
Su in na kòni An bè jè cèya ani musoya la
O nisòndiyara n'o ye
U ye « invitation » ba kè
A bè yòrò min na, n'o y'a bila o du kònò U ye baro kè yen Baro nyuman.
Fo dugutila la A k'a ka mòw ka t'u da
Musokòrò in ye fèn min fò a ye, N'u y'o labèn, O ye « drogue » de ye.
O « drogue » bè bò yiri min na, O b'anw fè yan
An b'a f'o ma jiro
O jiro, U b'o de bò.
Page 71 N'u y'o den kari, U b'o mugu shyèn, k'a b'o kòkan.
U b'o ni fèn wèrèw nyagami nyòon na K'a ni di nyagami K'a— n'a kèra nònò nò, Ka ntamaro k'a la, N'u y'a n'o fèngè, A bè diya ko sèbè U b'a kè nònòkènè na
N'i y'o nònòkènè min ka ban, Awa, sisan kòni, i tè se ka foyi kè Ni sunògò tè
Ko bèe bè k'i la Awa— k'i to sunògò in na
Mògòw wulila tuma min na A y'i labèn K'a « parfumée » Ka wusulanw k'a la K'a ka huladuw n'a ka masiriw bèe k'a kan
Hamadi y'a ye A hakili nyagamina A k'u ka na ni nònò ye!
Ale cè bè nònò min
U nana ni nònò ye.
Page 72 A ye nònò in min F'a fara
U taar'u da yòrò rò U y'u da...
U y'u da ka ban Hamadi sunògòra.
A ma kunu tun.
Tuma min na n'a sunògòra, n'a ma kunu A wulila a y'a filè, a y'a sòrò a bè sunaa
A taara a ka awa, a lamòbaa muso in sègèrè.
O bè si yòrò min na, a y'o kunu
A ko a sunògòra
O ko an tun bè fèn min nyini, O ye nin ye.
U nan'a ma K'a yèlèma A ma kunu
U y'u labèn.
A ye cè ka finiw bò a la A y'u don a la
A tun ye sèbèn ye minnu bè cè la, Ni nègè tè se k'a minè, A y'o don a la.
Page 73 Cè m'a ka gundo si dogo a la A ka « séjour » in kònò.
A y'o furaw bèe k'a la
A ye cè ka kurusi bò k'o don K'o ka dulokiw bò K'o don K'o ka sèbènw k'a la
Awa u ye cè Kantigè K'a kunkolo tigè
A ko an bè nin kè di?
U y'a bila foroko kònò K'o meleke fini kolon nò U y'a bil'u ka foroko kònò K'a sen fila tigè K'a bolo fila tigè
A ka « servante » min bè yen O nana muru in kè... Ka a kòròla tigè.
U y'o meleke.
U y'a don foroko kònò
U Ko an bi mun kè sisan?
A ko an tè foyi kè taali kò
Sokè fila min bè yen A' ka kirike da o la.
Page 74 Aw ka taa— ne nyè Ne bè to yan.
Musokòrò in ko a ko e dun bè to yan cogo di?
A ko fulaw don
Ne ye fula ye
An bèe ye hòròn ye.
A ko ne t'u sonya Ka boli
N ye min kè N b'a f'u ye
Ni n y'a dòn fajiri surunyana N bè kulo u ka wèrè la K'a f'u ye
So si tè yan min bè se ka nin so in sòrò
O b'a sòrò aw ye dò kè.
N bi kun aw rò.
Olu y'o kè o cogo rò
Ale wulila.
Fajiri fè A taara dafila kunkan fila gosi u ka gala kòrò A ko fulaw: n'aw bè wuli A' ye wuli
A ko a ka kuntigi ye min ye, N'o ye Hamadi ye, A ko ne y'a faa.
Page 75 A ko wa: n taara.
A y'a ka karafe yèlèma A ye sira minè u nòfè
A y'a ka so wuli u nòfè.
Fulaw binna kirikeda la
Fan bèe fè mankan wulila Kulo wulila
U girinna ka t'a ka yòrò rò
U ma taa foyi sòrò yenninò « cadavre » kò Min « mutilé » len bè A sen n'a bolow tigèlen bè
Kulo wulila u ka wèrè kònò
U ye kirikew da
U wulil'a nòfè
Ale yèrè y'a ka mògòw gwèn A ma kun u nò
A bè kun u nò tuma min na O y'a sòrò midi surunyana.
A y'a sòrò u ye caman kè.
Tuma min na n'a y'a sòrò u ye caman in kè, A ko an ka taa.
Ninun y'u gwèn!
O ye gwènni de ye!
U m'u sòrò.
Page 76 U ye tile ban u nòfè Fo ka taa midi se Ka midi tèmèn Ka salifana se Ka salifana tèmèn U ma kun u nò.
Ka lagasara se U ma kun u nò Fo ka taa se fò fitiri bè surunya
Baba in b'a ka so kan
A ko: aw min bè n nòfè A' bè segin.
Ne bè taa n kòròkè fèn in nòfè
Hali ni n bè t'a faa u ka yòrò de rò, N b'o kè.
A ko aw ka segin
A' ka taa
A' k'a labèn
A' ka jiw ni dumuniw ta
A' ka na
Nin tè tile kèlen taama ye tun
An b'a ta sisan na Fo ka taa dwakun ban U bè yòrò min nyini N'u bè taa yen.
Page 77 Sanni u ka se yen, An ka kun u nò Nka suròfana ma wuli an bolo.
Olu ye karafe karon.
A kelen ye sira minè.
Dumuni min bè min bolo Ji min bè min bolo U y'o tònin bèe fara ale ta kan
A bè taa!
A bè taa!
A bè taa!
Ninnun seginnen kò ka bò u nò fè Awa, o y'a sòrò muso ninnu, U sègènna.
Tuma min na, n'u sègènna A ko nin bè cogo min nò Ne sègènna.
An bè kirike rò kabi sògòma Fo ka n'a bila sisan na
A' ye dò an ka dabali kè An ka jigin An k'an sigi Yòrò dò la
An b'an lafiya.
Page 78 Muso kòrò in ko An tè se k'an lafiya sirada la
An ka bò ka Siraba in bila
An ka taa tu kònò F'an ka jama Yòrò la yòrò min ni maa tè se k'an ye yen.
Hali n'an y'u tèmènkan mèn Awa an n'an lafinyèbò
An n'a sira wèrè bò
An na kungo « traversé » 
An n'an ka yòrò nyini
U taara yenninnò
U ye jiriba dò kòrò Min ka jan siraba la
U y'u ka kirikew foni ka bò u ka sow la
U jiginna
Tuma min na n'u jiginna U y'u lafinyèbò
U ye finiw fènsèn ka Birifiniw fènsèn
U ye « Princesse » in bila o kan
A y'a lafinyè bò ko sèbè.
Page 79 Baba in nana
Ayiwa— a bè tèmèn...
A ka so ntòròn kan!...
U ka sokè filanan min bè yen N'o n'a ka so in ka kan.
U fana tun y'o nywan sòrò surakaw fè B'i k'i n'a fò Awa muso in cè y'a ka so sòrò cogo min U fa de y'o nyin'u fè 
A bèe ye so « race » kelen ye
A bèe ye so sifaya kelen ye
A bèe ye sokè kelen dòw ye.
A bèe ye somuso kelen denw ye.
A so in nywan kelen tun b'ale cè fè
« Mais » a nywan fila b'olu fè
U be k'a « dressé » kosèbè K'a dege kèlè la K'a dege boli la K'a dege taama na K'a dege tulonkè la
So saba in bèe sòn ye kelen ye
U bèe tabiya ye kelen ye
« Ce sont des pur-sang » So nyumanu don.
Page 80 A ka so ntòrònkan bòlen, So min sirilen bè fo kungo kònò, N'o ye— muso in— b'o kan O hinhinna.
O hinhinna: so dò in y'o mankan mèn, O y'i dò: o fana hinhinna ka Baba to a kan.
Baba ye karafe yèlèma K'o fan nyini
A y'o hinhinkan mèn
A ye kungo kolon min'u nòfè F'a bòra siraba in kan
A ka so in bi hinhin O fana bi hinhin F'a nan'o so sirilen ye
A nisòndiyara
A bè fèn min nyini A bolo ser'a ka nyinifèn ma
Tuma min na n'o kèra, A ye dò taama: a sinna so in ma
Jiriba min b'u kòrò, A nana ka na muso saba in sigilen sòrò yen
« Princesse » in, ani i y'a faamu, a ka lamòbaa, an'u ka « servante » A ye u sòrò yen.
Page 81 A ko nin de ye aw ye!
N ye a' ye
A y'a ka marifa fosi Ka bò a kònò
A y'a dasin muso in na
A ko wuli! wuli!
A' ye wuli!
A' k'a ka finiw don
A' ye kirike minnu foni A' k'u da
An ka segin
An ka taa wèrè la
N'a' ma sòn o ma, n b'a' fila bèe faa yan
N b'a saba bèe faa yan
Ayiwa! Fulamuso in ye fini ta ka bò a nyèda la
A ko i y'an sòrò yan I bi se k'an faa N'a ka d'i ye
I bi se ka taa n'an ye wèrè la N'a ka d'i ye
Nka i bi se ka... sann'i k'an faa I bi se k'an nyininka
Kuma min b'an kònò An k'o f'i ye I ka sòrò k'an faa.
Page 82 A k'o tè baasi ye.
A' y'a' labèn A' ka kirikew da...
Ayiwa! U ye kirikew da.
A b'a ka marifa in kan 
A ma jigin ka bò a ka so kan
Ayiwa: kuma min b'i fè, A fò!
A ko kuma min bè n fè N b'a f'i ye
I dar'a la o, I ma d'a la o, Ne tè nkalon tigè i ye
A ko: ne (min filè nin ye), N ma na a ka wèrè la I kòròkè kama
N nana a' ka wèrè la E de kama
Tuma min na ni n nana wèrè la U ye baro sigi
I yèrè bè yen
U ye n nyininka N bè min fè N y'a f'u ye.
Page 83 U y'i kòròkè ka kamalenya fò
U y'i yèrè ka kamalenya fò
I kòròkè ka kamalenya ma dogo anw na
A ma dogo wèrè si la.
A ma dogo jamana in maa si la
Nka e ta de ka girin bèe ma.
N wulila e de kama
Tuma min na n'u ye nin kuma in fò U ma i ka kuma si fò n ye
A' ka banbadòw!
A' n'a' ka maabaw U y'i kòròkè ka kuma de fò n'ye
Sanni ne ka jaabi di N mòna min bolo N'o y'an ba in ye O ko « an tè cè si sòrò min ka girin e ma
N denmuso N b'a furu i ma
A yèrè fana bè k'i fè »
Ko o ma diya n ye
N wulikun tun tè i kòròkè ko ye.
Nin ye kabako ye O ye e de ye.
E!
I ka farinya dogolen tè maa si la.
Page 84 I bè se ka karafe kèmè fila gwèn I b'i ka so kan.
Sen dun t'i fè.
O tuma Maa si tè anw ka jamana in kònò Min b'e bò
Ne b'a fè ka furu e nyògònw de ma
Nka i kòròkè in « mêle » li a rò A ni n ba in ye jaabi min d'a ma A taara ne ka « avis » « contre » la
Ne « préféré »len bè saya la Ka tèmèn o balocogo kan
O, o kosòn don N dusukasira
Ni n y'a fò o don: N bè e de fè, n t'i kòròkè fè, Ko jugu bè na kè.
Masiba bè na wuli.
Wala masiba yèrè tè wuli.
N t'o kòni dòn
N m'o limaniya sòrò
A bèna kaari Ka n to e bolo, N t'o dòn.
Page 85 N'a ma kaari ka n to i bolo, Tinyèni bi don:
A bè kè n tògò ye.
Ne bè sa.
Ale bè sa.
Wali e yèrè bè sa.
O cogo rò, Ne ye saya dan ne kelen ma.
A n'i kòròkè ma.
Anw fila ka sa.
E ka balo
N y'o de fò N ko n t'a fè ka kè wulu ye, Ka bèe cin N bè dan maa kelen ma.
Awa, ne yèrè te dinyè yèrè fè tun
N bè min fè, O kòni ye saya de ye.
Ayiwa... n tè se ka i Badenkè faga K'a fò n bè furu e fana ma
I ka n faga: o de ka fusa
N'i ye ninun fila bila I y'u bila n'i ka « générosité » ye
N'i m'u bila Page 86 Min kòni ye wale in kè, O ye ne de ye
N faga!
Cè in ko a ma: a ko n y'i ka kuma mèn
N y'a faamu
Ne tè se ka foyi « décidé » nin na F'an ka segin ka taa wèrè la
N'an seginna ka taa An ka « assemblée » maa lajè I ye minun fò ne ye I b'a fò minun ye An ka maa bèe nyèna
N'olu ye min « décidé » Awa— an b'o de kè
N'u y'i faali « décidé », aw b'i faa
Ni miiri wèrè nan'u nò U nana fèn wèrè « décidé », Ne yèrè bè n miiri Ni n ka kan ka min kè, n n'o dòn.
Nka f'an ka se yenninò A ko bisimila.
A ye kirike da
U yèlènna u ka sow kan
U ye dò taama
Muso in y'a jir'a la:
Page 87 N sègènna
An bèe sègènna
Kabi dugu jèra, an bè kirike la Fo ka n'a bila suinna na An bè taa...
N'a y'a sòrò i bè se ka lafiya d'an ma N'i ka nyumanya ye, An ka yòrò nyini an bè se ka an lafiya Yòrò min na
An ka sòrò ka taa...
A tun bann'o ma
Nka a seginna, a sònna...
U jiginna.
A y'a sòrò a yèrè sègènna
U y'a dayòrò labèn
U ye so ninnu siri, so fila ninnu siri Awa a lafiyara.
Dumun min b'u bolo, U y'o tila u ni Baba cè
Ji min b'u bolo U y'o tila u cè
A yèrè taar'i sigi o kèrè fè U ye masala dabò
Baba tè kum'a fè.
Page 88 Fo tuma min na, n'u sigira A wulila, Awa, k'a bè don nyègèn nò, bin na.
U ye ji d'a ma A taara.
A nana.
Baba sigilen bè k'a kònò.
Baba ka marafa dalen bè.
A sinn'o ma, a y'o ta.
Baba ko k'i bè nin kè mun ye?
A ko— awa— kisè joli b'a kònò?
A ko kisè kelen kelen de b'a da kelen Kelen bèe kònò...
Anw tè kisè fila bila marafa kònò
A ko e yèrè jaati bolo de y'a sòsò wa?
O y'a sòrò kòròkè y'o gundo fò a ye
A ko Baba ka farinya yòrò ye yòrò min ye N'o bè ne n'a cè - nègè t'a minè, Nègè tè ne minè - Fo n'a kèra a yèrè bolo marifa, A yèrè bolo ye min sòsò
A ko ne bolo de y'a sòsò
Awa! ko n'a y'a sòrò e bolo de Ye marifa in kòni sòsò A ko n b'i faa:
Page 89 Ee! Baba ko i bè n faa N ye mun kè?
A ko: n b'i faa Baba ye nabara ye - O k'a bè girin Ka wuli.
A ye kisè fila bèe lajèlen bil'a dusukun na K'a bèe bil'a disi la 
Baba binna
A ko an tun bè fèn min nyini An bolo ser'an ka nyinifèn ma
U ye Ala tanu Ni u ye wale min kè ye
A ko an bè mun kè nin su in na
A ko an b'a fana kè an y'a kòròkè Kè cogo min na
U y'a kunkolo tigè K'o meleke K'a bila foroko kònò.
K'a sen fila tigè
U ka « servante » min b'u nòfè O nana, o y'a kòròla tigè U y'a meleke
U ko sisan kòni an bè taa A ko mangèn min bè n'a nòfè Ni awa, ni « ravitaillement » ye.
Page 90 Sann'u ka kun an nò U n'a sòrò an ye sira fèn.
U k'o tuma, an ka siraba in bila
U y'u kari nyaman nò
U ye kungo taa.
U bè nyòon fè.
U y'o su taama Fo ka t'o dugu jè K'o dugujè taama Fo ka t'o fana su ko.
O kòni kèra, k' u t'u jò tun
Hali n'u b'u lafinyèbò yòrò rò Dòonin don, a tè mèn.
U tè sira kan.
F'u nana ka na se u ka dugu la Min y'u ka dugu ye A cè bè yòrò min na.
Tuma min na, n'u sera yen Awa u sera so kòfè.
U jiginna.
U ko an bè nin kè cogo di?
Ko an k'a to su ka ko.
Bèe mana sunògò tuma min na An ka don.
Page 91 U y'u lafinyè bò
U man'u ka kirikew da U donna dugu kònò
A y'a sòrò dugu sunògòra
U sinna, i y'a faamu « Roi » ka so la
U nana ka na da kònkòn
U ka maaw nana da yèlè
U ko anw ye dunanw ye
U ye suraka kabila dò fò
U ko an bè bò nin kabila in na
Aw dun ye mun kelen ye?
An nana jigin faama kan
A' ka kuntigi kan.
Anw ye so jagolaw de ye
An bè so feere
An y'a mèn a bè so nyumanw fè
An bè na so ninun jir'a la
U taara « Roi » kunu
« Roi » nana
A y'u ye. U ye surakakan de fò a ye.
Ko nin kòni
Anw ye sojagolaw de ye.
Page 92 U ye kala mana: dibi don
A taara, ka taa so ninun filè.
A ko: a' ye so ninun sòngòfò
U ma sòn.
Ee! U ko an nan'i kama
N'i ma se k'u san An bè taa u feere maa wèrè ma Nka fo dugu kòni ka jè
A! a ko ne b'a fè k'u san su in na
A! u ko an fana tè sòn o ma
U « insisté » (ra) o kuma kan
A ko bari ne muso taalen bè « voyage » la Sanni a ka na, N b'a fè a ka na so ninnu sòrò yan
N t'a nadon kelen dòn
A dun bè yòrò min nò A ka surun nani nò
O de kosòn, n bè a fè...
A' ye sòngò o sòngò fò U ko: anw t'a feere i ma su fè Fo dugu ka jè
N'i sònna ka— dugujè ma...
N'i ma sòn o ma, N'i b'an gèn fana, An bè taa.
Page 93 A ko, o tuma na sa, a' bisimila.
A y'u jigin U jiginyòrò la
Ayiwa.
A nana taa—— A ko « comme-que » n muso tè yan N b'a fè k'aw jigin n yèrè ka « palais » la
A y'u jigin a yèrè ka « palais » la
A ye « servante » (in) ni muso kòrò in siyòrò di
Min ye so tigi yèrè ye A ko: e de ye so tigi ye wa?...
Nka a « déguisé » (len) don: cèfiniw de b'a la
A k'e kan'i da ne yèrè fè yen.
O nan'i d'a yèrè fè yen.
Ayiwa— U masalala
A bè surakakan de fò a ye
Tuma min na n'u masalala, Sunògò y'u ta...
Awa— cè sunògòra Cè in sunògòra A ye cè to sunògò rò
A wulila: a y'a ka finiw bò a la A « déguisé » (len) bè ni fini minun ye
A y'i labèn.
Page 94 A taar'a ka so kònò
A b'a ka so kònò minèn bèe bilayòrò dòn
A y'a ka muso finiw ta K'a ka danpew ta Ka na.
A nan'i bolo da cè kan
A ye cè lakunu
Cè wulila: u sigira
O y'a ye
A ye fulakan f'a ye.
A! k'e nana tuma jumèn?
A ko: n nana su in na
A ka o su nani o, O ma diya cè ye K'a sababu kè A t'a fè A k'a ka dunanw ye ka So minun kibaru dòn.
Awa! o k'i nana su in nò wa?
Ahan! A ko n nana su in na
Awa, u ye nyòon fo.
A k'a ma: i ma n dòn wa?
A ko n y'i dòn.
Page 95 Ayiwa, a ko bisimila
A ko ne ni e fila de bè yan
Gundo min bè e ni ne cè E de b'o dòn
Ne yèrè fana b'a dòn
Wale min, n'a ye ne sòrò...
I ka yafa n ma: a y'a bolo fila d'a kò
A ko denmisèn hakili ye n sòrò
Ne ka tulon k'i fè K'a f'i ye, k'a fò k'i k'i ka so faa
A ko n'y'a fò...
Denmisènya ma
Ani, awa, yadalenya...
Faamadenya yadalenya...
Awa, e ma se k'i ka so faa Fo ka n'a bila Fo san kelen kèra F'i terikè ka kònyò...
Mògòjuguw ye nin mèn
U y'a nyini u bè tulonkè ne na U bè mònè don e rò
Ne y'a tigi dòn Ne y'a tigi nyini N y'a ye n y'a « découvris ».
Page 96 N y'a dòn N'e y'a dòn, Kèlè bè wuli
A bè kè kèlèba ye
Ni n fa fana y'a dòn, U b'u ka dugu ci.
K'u bèe faa.
O ye masiba ye
O tè mònè ye, mònè donna ne min nò
Ne yèrè ye mònè min bò ye koyi, O ye mònè de ye N fa ye min bò
Wala o ye mònè de ye E ye min bò
Ne ni n ka maloya bi to nyòon na Mònè donna ne min nò
Ne y'a « calculé » 
Ne de ka kan ka nin mònè in bò
N fa t'a bò N ba t'a bò
Ne ye hòròn ye B'i ko e ye hòròn ye cogo min
E man fusa ni ne ye
Ne man fusa ni e ye .
Page 97 Ne yèrè k'a mònè bò!
A k'e dun b'o mònè bò cogo di?
A ko ne y'a mònè bò Fo ka t'a foori.
N y'a nyini Fo n y'a ye
N jiginn'a ka wèrè la
Wale minnu tèmènna A y'u lakal'a nyèna
A ko n y'a faa
A kunkolo...
A y'a ka mògòw kunu
U k'a kunkolo bò foroko kònò K'a d'a kòrò
U k'a sen n'a bolo b'o foroko kònò K'a d'a kòrò
A dògòkè min fana bè yen N y'o fana faa
O kunkolo filè
A bolow filè, a senw filè
U ka « servante » in ko:
Mògò malobaliw b'u ka malobaliya Kè ni fèn min ye, Page 98 Ne y'o tigè
O filè nin ye.
A y'a bolo fila d'a kò
A y'i bir'a cè kòrò
A ko n tubir'i ye
I ka yafa n ma
Hòrònya bè se yòrò o yòrò I ka hòrònya tèmènna yen kan
A ko n'i yafara n ma...
I ka so min ni n y'a faa N y'a sara n'a nywan fila ye
Bari i ka so nywan fila b'u fè
A k'o ye ciyèn ye
A ko ne ka so nywan fila b'u fè
A ko a sokè fila sirilen filè nin ye da la N nana ni o de ye.
I y'o de ye...
Awa, n'a y'a sòrò o bè se k'i ka so sara...
A ko i ye mònè bò i yèrè rò
I ye mònè bò ne nò
I ye mònè bò an ka kabila la
I ye maloya bò a la.
Page 99 Ni ne tun y'a dòn k'a fò olu don...
N sigar'u fè; Nka n ma tig'a kan.
N tun bè n labèn.
N bè min k'u la, N b'a dòn
Nka ni awa, e ye min mònè bò, E ye fula ye ka t'a bila yòrò o yòrò..., E ni ne de ye kelen ye.
Ne bènkè den de y'i ye.
E tènènmuso den de ye ne ye
Ne yafar'i ma
I fana ka yafa n ma.
Awa— a ko sokè fila filè
N y'a kè k'i ka so sara.
A ko: nka...
So ninnu...
I k'u filè
Hali bi i ka kuma ka to a nò nò Ne fana ka hòrònya kuma ka To a nò nò.
Ayiwa... i ka kelen faa u rò
Min ka d'i ye I k'o ta.
Page 100 Cè jiginna ni tama ye
A ye so fila filè A y'a filè min ka nyin.
Min ka di a ye A y'o mara
A ye dò in faa
U y'o su don
Dugu jèra...
Mònè bòr'a rò
Mònè bòra— cè rò
U ka furu seginn'o cogo kelen nò
A y'a muso nyini
A y'a sòrò a muso ye sungurun ye.
Foyi ma s'a ma.
Nin hakili wulilen ma se ka foyi kè Muso in na Min bè taa cinyèni k'a fè.
U y'u ka nyènèmaya kè Nyènèmaya damunen nò
U y'u ka denw wolo...
O kibaru...
F'a sera fa ma Fa y'a mèn.
Page 101 A y'a den in tanu...
A m'a dòn nin nyòon « histoire » kolokololen bè a bèlèninden ni a muso cè
A ko nin ye denmisèn wale de ye
Nka ninnu ye i y'a faamu wale min kè Maa si tè se k'a kè ka tèmèn ninun kan.
A y'u tanu N'u ka wale ye.
U y'u ka nyènèmaya damunen kè Fo ka taa saya s'u ma.
Ne tun bè masala min dòn Awa, Sanbori fulaw ka ko rò (ni) ne y'o fò i ye...
O de ye nin ye.
O de juguya... O tora o kabilaw ni nyòon cè Ka n'a bila fo kòsa in na
O de bè Bwarò ni Sanbori cè
O tò min y'o ye, Awa— u ka fulaw y'o nyèdòn
Hali bi Sanbori ni Bwarè U man di: a sababu ye nin ye.
Page 102 U farala ka bò nyòon kan.
U bèe tun bè nywan kan Nyòon fè.
Yòrò kelen.
Sanbori ninnu nana... i y'a faamu.
A Bwaro ninnu nana yan fè Sanbori ninnu tora o fan fè.
Ne tun bè min dòn fulaw ka ko kòròw la O de maana bòlen y'i ye nin ye.
Al-Fatiya Haya 7
N b’a daminɛ ni Ala tɔgɔ ye hinɛ masa ni Masa hinɛbaga.
1 - Tanu bɛ Ala ye danfɛnw tigi.
2 - Hinɛ masa ni masa hinɛbaga.
3 - Saradon masa.
4 - An bɛ e de bato, an bɛ dɛmɛ ɲini e de fɛ.
5 - I k’an kana k’an bila sira tilennen fɛ.
6 - I ye nɛɛma kɛ mɔgɔ minnu ye, olu ka sira. 7 - I dimina minnu kɔrɔ, olu ta ko tɛ, mɔgɔ fililenw fana ta ko tɛ.
Ɛntɛrinɛti kalanni an ka togodaw la Segu ani Zezana Gara la, Mali la. 
Nin ye porozɛ ye min bɛ weele ko « Alisa an ma kɛ hakilitigi ye » Porozɛ don min ɲɛsinnen bɛ ɛntɛrinɛti kalanni ma an ka togodaw la.
Kalan in bɛ ka kɛ Segu ni Sanogola-Bamusobugu, Zezana Gara la, Mali.
Kalan in tun bɛ ka kɛ mɔgɔ minnu fɛ, olu filɛ nin ye: Boukary konate n’o bɛ Mali la yan, Albertine ni Caroline, n’olu bɔrra Parina a kama ani Claire, n’o b’a to Parikalan in kɛ an fɛ ɛntɛrinɛti kan.
Kalan in kɛ cogo filɛ nin ye: Boukary Konate ni Albertine bɛ mɔgɔkɔrɔbaw kalan ɛntɛrinɛti la, Claire b’a to Pari ka kalan in sinsin ɛntɛrinɛti fɛ.
Kalan in ɲɛsinnen bɛ ɛntɛrinɛti kalanni ma ani ka mɔgɔw kalan fototali ni wido kɛ cogo la ni yɔrɔjan fototalan ni kamera ye ani telefɔni yaalata, fototalan ni kamera bɛ min na.
Caroline bɛ tubabukan kalan demisɛnw kunna u bɛ tulon caman fana kɛ o sen fɛ min bɛ demisɛnw ɲɛnajɛ kosɛbɛ.
Ɛntɛrinɛti kalan in dɔ fana sinsinnen bɛ Bamanankan sen donni na ɛntɛrinɛtiko la kunnafoniko hukumu kɔnɔ.
Baara in daminɛna Segu dugu kɔnɔ, an ye mɔgɔ caman kalan ye.
O kɔfɛ, an taara Zezana Gara la, n’o ye komini ye kilomɛtɛrɛ 37 ani Segu cɛ.
O waati la, mɔgɔ fila wɛrɛ bɔra Pari ka na fara an kan baara in na n’o ye Nadine n’a denkɛ Solale ye.
Olu farala Caroline kan ka demisɛnw kalan k’u ɲɛnajɛ.
Baara taabolo ɲɛna kosɛbɛ nin yɔrɔ fila in bɛɛ la bawo minnu nana kalan in na, a jara u ye kosɛbɛ wa u ye faamuya sɔrɔ a la fana.
Tubabu ninnu seginna ka taa Pari, an b’u fo kosɛbɛ.
Alisa kalan in bɛ senna yɔrɔ kofɔlen ninnu na Boukary konate fɛ, Parikaw b’u to ̈Pari k’an dɛmɛ a la ɛntɛrinɛti fɛ.
Nin ja ninnu kɔfɛ nin kunnafoni in kɔnɔ, aw bɛ se ka kalan in taabolo lajɛ « alisa an ma kɛ hakilitigi siti kan n’o ye: http://toujourspassage.tumblr.com.
Aw bɛ se k’a sɔrɔ twitter » kan nin cogo la: @toujourspassage walima kan Maneno kan.
Baara in na, an ka foli bɛ « Orange Mali Fondation ye, o min y’a dɛmɛn ni kalo fila konɛkisiyɔn ye Segu ani kalo fila konɛkisiyɔn Zezana Gara la. An ka foli bɛ « ONG » Jigitugutɔn ye Segu o min y’a dɛmɛn ni a ka baara kɛyɔrɔ ye walasa kalan ka se ka kɛ Segu dugu kɔnɔ. An bɛ foli lase Jean Marie Keita ma Zezana Gara la, o min y’an dɛmɛn ni mobili ye walasa boli boli bɛ se ka kɛ Segu ni Zezana Gara cɛ. An foli bɛ porozɛ « PRECAD » ni Zezana Gara komini ɲɛmɔgɔw ye, olu minnu kɛra sababu ye baara kɛ yɔrɔ ka sɔrɔ.
Alisa an bɛ foli lase an ka Parikaw ma, olu minnu nana fɔ Mali la yan ka na dɔnni di an ma.
An bɛ Claire fo fɛn caman na, ani a kɛli ka kalan kɛ ɛntɛrinɛti kan k’a to fɔ ̈Pari.
Mɔgɔ o mɔgɔ n’o de ye an dɛmɛn ni minɛnw ye Pari Albertine ka cɛsiri kɔnɔ, an b’olu bɛ fo.
Hadamaden josiraw dantigɛkan, 1948
ɲɛbila
K'a d'a kan ko diɲɛ hɔrɔnya ni tilennenya ni lafiya sintin ye hadamaden bɛɛ danbe dɔnni n'u josiraw danmakɛnyɛni ye,
K'a d'a kan ko hadamaden josiraw n'u kɔnni kɛra dannajuguya caman sababu ye minnu bɛ maaya ɲugun, ani ko hadamaden haju bɛɛ la gɛlɛnman ye de ka diɲɛ kura dabali min den si tɛ bali k'a hakilila fɔ nin k'a dannasira batu, min den bɛɛ tangalen bɛ bagabagali ni ɲani ma,
K'a d'a kan ko a tɛ ɲɛ fo hadamaden josiraw ka lakana sariyabatufanga de fɛ yaasa muruti kana kɛ mɔgɔ ma jagoya ye tɔɲɔn ni degun kanma,
K'a d'a kan ko kanu jiidili ka kan ka kɔkɔrɔdon kabilaw ni ɲɔgɔn cɛ,
K'a d'a kan ko Diɲɛ kabilatɔn y'a ɲaniya dantigɛ kokura, kabilaw Bɛnkansɛbɛn kɔnɔ, ko ale sirilen bɛ hadamaden josira bɛrɛw la, hadamaden danbe n'a kiimɛ na, cɛ ni muso josiraw kɛnyɛni na, ani ko a b'a cɛsiri maaya ka taa ɲɛ, diɲɛnatigɛ ka nɔgɔya hɔrɔnya jiidilen kɔnɔ,
K'a d'a kan ko tɔndenjamana bɛɛ y'a kandi ko a bɛ fara Kabilatɔn kan ka hadamaden josiraw n'a ka hɔrɔnya bɛrɛ lakana ani k'u waleya diɲɛ bɛɛ kɔnɔ,
K'a d'a kan ko fɔlen tɛ se ka tiimɛ a ɲɛ ma ni bɛn ma kɛ josiraw ni hɔrɔnya faamucogo kan,
Tɔn ɲɛjama y'a kanbɔ : Hadamaden josiraw dantigɛkan in ka kɛ diɲɛ fasojama n'a kabila bɛɛ kuntilenna ye, yaasa a ka basigi mɔgɔ kelen-kelen bɛɛ hakili la, ani maaya labɛnbolo bɛɛ kɔnɔ, u k'u cɛsiri kalan ni ladamunni fɛ ka josira ni hɔrɔnyasira ninnu batuli jiidi, ka fɛɛrɛ tigɛ faso kɔnɔ n'a kɔn kan ka sira ninnu jateli n'u waleyali nɛmɛnɛmɛ tiimɛ diɲɛ bɛɛ, tɔndenjamanaw yɛrɛ kɔnɔmɔgɔw fɛ, ani u ka marajamanaw kɔnɔmɔgɔw fɛ.
Sariyasen fɔlɔ :
Hadamaden bɛɛ danmakɛnyɛnen bɛ bange, danbe ni josira la.
Hakili ni taasi b'u bɛɛ la, wa u ka kan ka badenyasira de waleya u ni ɲɔgɔn cɛ.
Sariyasen 2n :
Bɛɛ ka kan josira ni hɔrɔnyasira dantigɛlen ninnu bɛɛ la, wolomali fan si t'a la, janko siyawoloma, fari jɛya n'a finya, cɛya ni musoya, kan, diinɛ, politikisira ni miirisira jan o jan, fasowoloma ni sɛrɛwoloma, sɔrɔ ni bonda ni jɔyɔrɔwoloma fan o fan.
Wa mɔgɔ tɛ minɛ i bɔyɔrɔ ma, o dabolo mana kɛ fɛn o fɛn ye politiki ni sariya la ani diɲɛ kɔnɔ: o ka kɛ jamana wali dugukolo yɛrɛmahɔrɔn ye, wali kalifafɛn, wali maralen, wali dankari bɛ min ka setigiya la,
Sariyasen 3n :
Hadamaden bɛɛ ka kan ni kisi ni tanga ni hɔrɔnya ye.
Sariyasen 4n :
Mɔgɔ si tɛ kɛ jɔn ye, wali bolokɔnɔmɔgɔ.
Jɔnya ni jɔnjago jan o jan kɔnnen don.
Sariyasen 5n :
Mɔgɔ si ni man kan ka ɲangata ; dannajuguya ɲangini wali danbelakari ɲagagini man kan ka da i kan.
Sariyasen 6n :
Mɔgɔ bɛɛ ka kan ni jateli ye sariya fɛ yɔrɔ bɛɛ.
Sariyasen 7n :
Bɛɛ ka kan sariya la, bɛɛ ka kan ni lakanani ye sariya fɛ.
Bɛɛ ka kan ka kisi fisamanciyawalew ma minnu bɛ dankari kɛ Dantigɛkan in na, ani mɔgɔlaɲiniwale fɛn o fɛn bɛ na n'o ɲɔgɔn fisamanciya ye.
Sariyasen 8n :
Bɛɛ jo don k'i siri jamana sariyabolo ɲumanw na k'i josira bɛrɛw dankariwalew kɛlɛ, i josira minnu sɛmɛntiyalen bɛ jamana Sariyabaju fɛ.
Sariyasen 9n :
Bin man kan ka kɛ mɔgɔ si kan k'i minɛ, k'i datugu, wali k'i gɛn dugu la.
Sariyasen 10n :
Bɛɛ jo bɛ k'i fɛla da kɛnɛ kan kirida tilennen bagabagabali kɔrɔ, a ka jo ni jalaki bɔ ɲɔgɔn na n'a ma kɛ ni mɔgɔlawoloma ye.
Sariyasen 11n :
1. Ko mana da mɔgɔ la, i tɛ minɛ sɔntigi ye fo kiiri k'i jalaki bange kɛnɛ kan i lapasalisira bɛɛ tiimɛnen kɔ.
2. Mɔgɔ te ɲangi k'a da kɛwale wali fili kan kɛwaati y'a sɔrɔ si tɛ jamana kɔnɔ wali jamanaw ni ɲɔgɔn cɛ min b'o jate ko jugu ye.
Wa ɲangili fana te da i kan ka tɛmɛn min tun bɛ sen na kan ko jugu kɛtuma na.
Sariyasen 12n :
Bin tɛ se ka kɛ mɔgɔ kan ka don i gundo la, i ka dukɔnɔkow la, i siso kɔnɔ an'i ka gundosɛbɛnw na, wali ka dankari kɛ i tɔgɔ ni danbe la.
Sariya ka kan ka bɛɛ tanga o binkanni ni dankari sugu ma.
Sariyasen 13n :
1. Bɛɛ ka kan ni taa-ni-ka-segin ye i fɛrɛ ma, ani i sigiyɔrɔ sugandili jamana kɔnɔ.
2. Mɔgɔ tɛ bali ka bɔ i ka jamana wali jamana wɛrɛ kɔnɔ, ka tila ka segin i ka jamana kɔnɔ.
Sariyasen 14n :
1. Bɛɛ jo don ka bɔ mafiɲɛya kɔrɔ ka taga i kun kalifa yɔrɔ wɛrɛ, wa o jamana wɛrɛ man kan k'i jɛ kalifayɔrɔ la.
2. I man kan n'o josira ye n'i nɔminɛkun ye ko jugu kɛli de ye jaati forobasariya la walima kɛwale minnu bɛ Kabilatɔn kuntilenna n'a daliluw sɔsɔ.
Sariyasen 15n :
1. Mɔgɔ bɛɛ ka kan ni kabilaya ye.
2. Bin tɛ kɛ mɔgɔ si kan k'i jɛ kabilaya la, wali k'i bali ka kabilaya falen.
Sariyasen 16n :
1. Cɛ ni muso si mana se furu ye, siyako t'o la, kabilako t'o la, diinɛko t'o la, u ka kan ni furu ni denbaya ye.
U danma ka kan josira la furu dontuma n'a kuntagala kɔnɔ ani a sali kɛnɛ kan.
2. Furu tɛ se ka siri ni cɛ ni muso ma diɲɛ n'a ye faasi.
3. [missing : La famille est l'élément naturel et fondamental de la société et a droit à la protection de la société et de l'État. ]
Sariyasen 17n :
1. I kelen na o, jɛ kɔnɔ o, mɔgɔ bɛɛ ka kan ni tɔgɔlafɛntigiya ye.
2. Bin tɛ se ka kɛ mɔgɔ kan k'i tɔgɔlafɛn minɛ i la.
Sariyasen 18n :
Bɛɛ b'i yɛrɛ ye miirisira ni taasi ni diinɛko la; o jo b'i yamaruya ka diinɛ n'i dannako falen, ani k'u waleya i kelen na wali i n'i jeɲɔgɔnw, kɛnɛ kan wali dunduguma na, kalan ni matarafali ni batu sen fɛ.
Sariyasen 19n :
Bɛɛ sago bɛ i miiriya la, ani i hakilila jirali; o la i tɛ bagabaga k'a da i miiriya kan, wa i jo bɛ ka miiriya ni kibaruyaw ɲini ani k'u gansi fo jamana fo jamana, jɛnsɛnnifɛɛrɛ sugu bɛɛ la.
Sariyasen 20n :
1. Bɛɛ sago bɛ ka jɛ dilan, ka ɲɔgɔnyew kɛ.
2. Mɔgɔ tɛ jagoya ka don jɛ la.
Sariyasen 21n :
1. Bɛɛ ka kan in jɔyɔrɔ ye i faso koɲɛw ɲɛkun na, i yɛrɛkun wali i dungɔlamɔgɔ sugandilen fɛ.
2. Bɛɛ ka kan ni jɔyɔrɔ ye, ɲɛnawoloma t'a la, i ka jamana forobabaaraw la.
3. Jamana dungɔ de ye forobafanga daga; a dungɔ ka kan ka jira kalada jɛlenw sen fɛ, bɛɛ ka kan forobakalada minnu na, gundo la wali o ɲɔgɔnna siraw la minnu bɛ sagolasugandili tiimɛ.
Sariyasen 22n :
Bɛɛ ye maaya den ye minkɛ, bɛɛ ka kan ni ɲɛsuma ye maaya kɔnɔ ; jamana ka magan ni jamanaw cɛ ɲɔgɔndɛmɛn ka kan ka kɛ sababu ye, jamana sariya n'a seko hukumu kɔnɔ, ka bɛɛ josira tiimɛ sɔrɔ ni diɲɛnatigɛ ni faamuya siratigɛ la, danbe ni mɔgɔ bɛrɛya yiriwali tɛ taa o minnu kɔ.
Sariyasen 23n :
1. Mɔgɔ bɛɛ ka kan ni baara ye, baaracogo ɲuman in baara nafaman; bɛɛ ka kan ka tanga baarantaɲa ma.
2. Baaraw mana kɛɲɛ, saraw ka kan ka kɛɲɛ ; mɔgɔ ma bɔ mɔgɔ la, bɛɛ ka kan o la.
3. Mɔgɔ o mɔgɔ n'i bɛ baara la, i ka kan ni sara sɛbɛ ye min bɛ i n'i ka denbaya sutura hadamadenya na, ani maaya lakanasira tɔ fɛn o fɛn n'a kun bɛ.
4. Bɛɛ jo bɛ ka mɔgɔ wɛrɛw fara i kan ka kaaratɔnw dilan, wali ka don baaratɔnw na, yaasa k'i nafasiraw makara.
Sariyasen 24n:
Bɛɛ ka kan i lafiɲɛ ni ɲɛnajɛ ye, ani baarawaati dannen hakɛ la, ani waati ni waati sɛgɛnnabɔ min tɛ sara la.
Sariyasen 25n :
1. Mɔgɔ bɛɛ ka kan ni sɔrɔ ye diɲɛnatigɛ la min bɛ kɛnɛya ni hɛɛrɛ sabati i n'i ka denbaya ye, i ko balo, fɛɛrɛbɔ, siso, furakɛli, ani maaya dɛmɛnsira gɛlɛnw; i ka kan ni dɛmɛn ye baarantanya ni bana ni dɛsɛ ni firiya ni kɔrɔ kɔnɔ, o n'a ɲɔgɔnna baamako mana kɛ sababu ye k'i ka diɲɛnatigɛ sɔrɔsiraw tiɲɛ.
2. Bange ni denya ka kan ni dɛmɛn ni ladonni kɛrɛnkɛrɛnnen ye.
Den o den, a kɛra furu den ye o, a ma kɛ furu den ye o, bɛɛ ka kan lakanacogo kelen na maaya kɔnɔ.
Sariyasen 26n :
1. Mɔgɔ bɛɛ ka kan ni kalan ye.
Sara man kan ka bɔ kalan na, kalanbaju kɔni na fyewu.
Kalanbaju ye bɛɛ ma wajibi ye.
Fɛɛrɛkalan ni baarakalan ka kan ka forobaya; kalandakunba ka kan ka labila bɛɛ ye, fisamanciya t'a la, mɔgɔ o mɔgɔ n'i y'a sarati dafa.
2. Ladamunni ka kan ka ɲɛsin mɔgɔ bɛrɛya yiriwali ma, hadamaden josiraw matarafali ni hɔrɔnya bajuw sinsinni .
A ka kan ka faamuya ni sabali ni teriya ɲɔgɔnya kabilaw ni sibolow ni diinɛkulu bɛɛ ni ɲɔgɔn cɛ, ani ka Diɲɛ kabilatɔn ka lafiya basigiwalew yiriwa.
3. Bangebagaw fɔlɔ de sago bɛ u denw ladamucogo sugandili la.
Sariyasen 27n :
1. A bɛ bɛɛ sago la k'i ni don jama ka faamuyasiraw la, ka bɔ masiriw nunma, k'i ni don dɔnniya yiriwawalew la ani ka bɔ a hɛɛrɛ nunma.
2. Bɛɛ tɔgɔ n'i ka nafa ka kan ka lakana i ka dɔnko ni sɛbɛnko ni masiriko baara kɛlenw na.
Sariyasen 28n :
Bɛɛ jo bɛ k'a ɲini labɛn ka kɛ maaya la ani jamanaw cɛ la, min b'a to josira ni hɔrɔnya baju minnu dantigɛlen filɛ Dantigɛkan in kɔnɔ, olu ka sira sɔrɔ a ɲɛ ma.
Sariyasen 29n :
1. I ka hadamadenya yiriwali sirilen be maaya jɛkulu min na, o ka ci b'i kan.
2. Dan si tɛ josira taama ni hɔrɔnya tɔnɔnbɔ la, fo sariya ka dan sigilen minnu kun ye ka tɔw josiraw ni hɔrɔnyasiraw gasi sigi, ani tilennenya ni basigi ni jama ka hɛɛrɛ tɛ taga wajibi minnu kɔ sariyafanga kɔnɔ ka olu tiimɛ.
3. O jow ni hɔrɔnyasira ninnu tɛ boli cogo si la min be Kabilatɔn kuntilennaw n'a daliluw kota.
Sariyasen 30n :
Jɔyɔrɔ fɛn o fɛn dantigɛlen ye nin Dantigɛkan in kɔnɔ, Fanga wali jɛkulu wali mɔgɔ kelen si jo tɛ k'o minɛ yamaruya ye ka sira taama, wali ka wale kɛ, min kun ye hadamaden josira ni hɔrɔnyasira jiralen ninnu tiɲɛnni ye.
Ɛntɛrinɛti kalanni Marisikalo tile 8 hukumu kɔnɔ
Marisikalo tile 8, musow tɔgɔladon hukumu kɔnɔ, Halisa An ma kɛ Hakilitigi bɛna Ɛntɛrinɛtikalan kɛ lakɔliden dɔw kunna. Kalanden ninnu ye dugumalakɔliso, lise ani sanfɛkalanso lakɔlidenw ye.
Kalan in bɛna kɛ fɛn minnu kan, o ye ka ɲinini kɛcogo jira kalanden ninnu na Ɛntɛrinɛti kan ani k’a jira u la Ɛntɛrinɛti bɛ se k’u dɛmɛ u ka kalan na cogo min na n’u tɔgɔsɛbɛnni ye yɔrɔjankalanw na fu la ani kunnafoniw ɲinini.
O kɔfɛ, mɔgɔw bɛ se ka kɛ jɛkuluw ye siti minnu kan, an bɛna olu n’u nafa jira u la, ka bulɔguw jira u la k’u nafa fɔ u ye ani ka kumaɲɔgɔnya sitiw jira u la i n’a fɔ gmail, yahoo, twitter, skype ani k’u dege bataki cili n’a jaabili cogo la Ɛntɛrinɛti kan.
Kalan in bɛ kuncɛ ni imayili dɔ dayɛlɛli ye lakɔliden ninnu kelen kelen bɛɛ ye.
Galajo
Nin kèra terima fila ye Sigiri, Laginè jamana na.
Siginyògònmaw tun don, u tun bè ko bèe kè nyògon fè, hali u tun bè dumuni kè nyògòn fè.
Don dò la, sufè, dumuni kèlen kò, Monogo ani Sanjani tun bè baro la.
Tumanin kelen, Monogo ye kuma dò fò a da jukòrò a terikè ye:
N terikè, n b'a fè an ka jè dò siri nyògòn fè.
An musow kònòma don.
An k'an kale k'a fò ko ni muso min den kèra muso ye, an bè o den faga. Nka ni cè don, an bè o mara. Tuma bèe, n'u ye muso wolo, an b'o faga...
Sanjani ja tigèlenba, o ma sòn terikè ka fòlen ma.
Monogo dimina. O kèlen kofè, u tun tè taa bò nyògòn ye tuguni.
Nka, Sanjani tun tè cè jòlen ye kosèbè. O de kama, sòòni, a seginna kelennasigi la.
Don dò la, a seginna ka taa Monogo ka so, kasòrò k'a f'o ye k'ale bè sòn kalekan ma.
Cè fila ninnu diyara tugun.
O ma mèen kosèbè, Monogo muso jiginna denkè.
Terima fila ninnu nisondiyara kosèbè, fo u bè dennaani bò nyògòn kòrò.
Tuma bèe, Monogo tun bè dugawu kè walasa a terikè fana ka denkè sòrò.
Kalo kelen tèmèna, Sanjani muso jiginna denmuso!
Terima fila ninnu ye den faga.
Den ba sòn jakojugu bolila ka taa a somògòw bara.
Sanjani tun bè Monogo danga su ani tile ka d'a kan o de kèra sababu ye k'a den n'a muso fara ka bò a la, kalekan in kosòn.
A taara a muso deli, walasa o ka segin ka na so, nka, o ma sòn.
Sanjani tora kelenya la, wa muso wèrè ma sòn a la.
San fila tèmèna, Sanjani muso sòròla ka segin ka na so kònò.
A tun yafara a cè ma.
Terima fila ninnu musow ye kònò ta tugun.
Sanjani tun ye layidu ta a muso ye, ko ni u den kèra muso ye, u bè a mara nin sen in na.
A bè nkalon tigè Monogo ye k'a den ka musoya dogo.
Jumadonya dò fè, sufè, Sanjani muso jiginna denmuso.
Sanjani y'a fò a siginyògònw ye ko den ye bilakoronin nyuman ye, k'a b'a fè k'a tògò da ko Galajo.
Denkundi kèlen kò, Sanjani taar'o fò Monogo ye k'a muso jiginna, ko den tògò ye ko Galajo.
O ma mèen, Monogo muso fana ye denkè sòrò.
Monogo nisòndiyalenba fana y'a den tògò da ko Galajo.
Terima fila ninnu ye u ka denko nyènajè kè kosèbè.
Kabini denw sera seliji ye, u ye tulonkè daminè nyògòn fè.
U si selen san seegin ma, u ye sobalanyèlèn dege.
sobolila ninnu tun cè ka nyi, nyògòn kèrèfè so kan!
Galajo musoman ba tun y'a f'a ye, kabini a fitiinin, k'a k'a ka musoya dogo.
A tun bè cèfiniw don, wa a kunkolo tun bè di, i n'a fò cemaninw ta.
N'ka, Galajo musoman kòròbayato, a farisogo ye girinyali daminè a kan!
A sinw n'a jukunan ye bonyali daminè. A ba tun bè siran, bawo, a mèen o mèen, a ka musoya bena dòn don dò la.
O la, a ye fini meleke a denmuso disi an'a kònòbara dala.
O ma fosi nyè!
Npogotigiya dafatuma, Galajo musoman dèsèra ka yèlèn so kan, i n'a fò cèmaninw, fo Galajo cèman tun bè dèmè don a ma...
Don dò la, Monogo y'a kòlòsi ko Galajo musoman tè se ka yèlèn so balan a kelen na, kasòrò ale denkè Galajo cèman tun bè pan fo o sanfè ka yèlèn so kan.
A ye tulon kè Galajo musoman fè:
Galajo! mun bonè sera i ma?
O tuma, i dèsèra sobalanyèlèn na wa?
e k'i terikè filè bani, o b'a kè cogo min na!
Galajo musoman yèrèyèrèla, kasòrò k'a fò k'ale senw mugulen don kabini tile damadò.
Mogono sòmina.
A tora ka Galajo musoman kòlòsi.
A dar'a la don min na, k'a ka sòmi ye tinyè ye, a diminenba taara a terikè sòrò o ka so:
Sanjani, i den tè cè ye!
Muso don!
N dalen don o la!
A bonyara!
A tè se ka yèlèn so kan bilen!
i ye nkalon tigè!
i ye kalekan tinyè!
i ni ne ka teriya banna bi!
walasa kow ka segin u cogo kòrò la, i ka kan k'i denmuso faga!”
Sanjani y'a terikè deli.
Nk'a terikè bòra k'a to so kònò.
A muso ni Galajo musoman ye kuma lamèn. U bolibaatò donna Sanjani kan, ka mankan ci a la kosèbè, u sirannenba.
Sanjani y'a yèrè sòrò tuma min na, a ko a muso n'a den ma:
A'kana siran!
Nin sen in na, n tè sòn!
A bè ne yèrè faga fòlò!
O yòrònin bèe, Galajo cèman donna a terimuso ka so kònò a doncogo kòrò la.
Galajo musoman kasibaatò ye u faw ka kalekan jugu in nyèfo a ye.
Galajo cèman ma hali kuma tò lamèn bilen.
A bolila ka taa so, ka t'a pèrèn a fa kunna:
N bòra i ka denya la!
i man nyi!
ɔ! ne terimuso Galajo fagali de bè i kònò ka d'a kan muso don!
N'i ser'a ma, ne de b'i faga!
Funankènin bolibaatò bòra ka taa Galajo musoman kòlòsi.
A tun t'a fè ka fosi lamèn a somògòw kunkankow la, wa a tun bè a fa danga.
A ka sokura mògòw y'a bisimila, i n'a fò u denkè.
U y'a lamò konyuman.
O kèlen, Monogo n'a denkè farala.
A ye dugu bila, a n'a muso jigi tigèlenba.
San damadò tèmèna.
Galajo fila furula nyògòn ma.
U y'u ka dinyèlatigè kè hèrè la, Sanjani n'a muso kèrèfè.
Galajo cèman ma nimisa abada a ka ko kèlen na.
Cɛkɔrɔba suko.
Bitɔn Tarawele fɛ
Cɛkɔrɔba dɔ tun bɛ dugu kɔnɔ A somɔgɔw ni sigiɲɔgɔnw cɛ.
N ɲinɛna a jamu kɔ.
Olu bɛɛ b'a bonya, Ale b'u bɛɛ fɛ.
U bɛɛ ka dugu don.
A bɛ sɛw mara.
Su dɔ fɛ, suko dara a la.
Sigiɲɔgɔnw kɛlɛla
Denw ye bangebagaw faga
Bangebagaw ye denw faga
Musow ye cɛw faga
Cɛw ye musow faga
Dɔgɔnɔw ni Bozow ye ɲɔgɔn faga
Tarawelew ni Jaraw ye ɲɔgɔn faga
Marakaw ni Maninkaw ye ɲɔgɔn faga
Kantew ni Jalow ye ɲɔgɔn faga
Sigiɲɔgɔnw ye ɲɔgɔn faga.
Cɛkɔrɔba wulilen, a ko
N ye fɛnw bɛɛ kɛ
N bɛ fɛnw bɛɛ dɔn
Ni Ala sɔnna, a bɛna n ta ka n sigi a kɛrɛfɛ.
N ka kan n ka wale ɲuman laban kɛ,
Ka nin suko in waleyali bali.
A y'a musow wele.
A ko a ye sɛ bɛɛ faga sisan k'u tobi,
ka sigiɲɔgɔn bɛɛ wele k'o dun.
Musow ye sɛw faga k'u tobi,
Ka sigiɲɔgɔn bɛɛ wele ka sɛ dun.
Sigiɲɔgɔnw bɛɛ tun bɛ yen
Dɔgɔnɔw ni Bozow
Tarawelew ni Jaraw
Marakaw ni Maninkaw
Kantew ni Jalow.
Dugu mɔgɔ bɛɛ tun bɛ yen
Cɛkɔrɔba ko olu ma
Suko dara n na
Ne ye kɛlɛ ye suko na
N t'a fɛ k'a ye dugu la Anw ni ɲɔgɔn cɛ
A ye sɛ dun k'aw fa sisan
O kɔfɛ a ye n faga
Nka abada a kana kɛlɛ kɛ aw ni ɲɔgɔn cɛ.
Bɛɛ ko ko suko in tɛ tiɲɛ ye,
Kɛlɛ tɛna na Mali la.
Nka cɛkɔrɔba y'a fɔ tuguni
A ye ne faga sisan
Nka aw kana kɛlɛ kɛ aw ni ɲɔgɔn cɛ abada
Mɔgɔ si ma sɔn k'a faga.
Nka o dugusɛjɛ cɛkɔrɔba fatura.
Ni kɛlɛ nana Mali la
Dɔgɔnɔw ni Bozow ye ɲɔgɔn faga
Tarawelew ni Jaraw ye ɲɔgɔn faga
Marakaw ni Maninkaw ye ɲɔgɔn faga
Kantew ni Jalow ye ɲɔgɔn faga
Nka kɛlɛ ma na nin dugu in na abada,
Olu b'a dɔn k'u bɛɛ ka dugu don.
Olu y'a mara u ni ɲɔgɔn cɛ.
Mɔgɔ si ma ɲinɛ cɛkɔrɔba in kɔ fo ka taa a bila bi la.
An fakanw ka ɲɛtaa. 
Bi bi in na, hakilina falenfalen caman kɛra, lajɛba caman kɛra, wale caman bilala sen kan an ka kan ka ɲɛtaa kama.
Nafa caman fɔra an ka kan tali la ba la, nka fɔli t’a ɲɛ fɔ a ka waleya k’a jira ko nafa minnu bɛ fɔ, ko ni kan ninnu tara ba la, u bɛ se k’o magow ɲɛ.
Walikan kalan ye fanga sɔrɔ kosɛbɛ, nka halisa, an ka togoda yɔrɔ dɔw bɛ ye, o lakɔli kalan ma sabati yɔrɔ minnu na kosɛbɛ. O yɔrɔ ninnu bɛɛ la, i bɛ se ka mɔgɔ damadɔ sɔrɔ yen minnu b’u magow bɛɛ ɲɛnabɔ an fakanw na.
O b’a jira ko an ka kanw kalanni kɛra sababu ye ko mɔgɔw bɔ dibi la.
Nka, halisa n’an y’a lajɛ, an b’a ye ko a ye magoba ɲɛ u ye u sigidaw la, nka o mɔgɔ kelenw bɛ don dibi la n’u nana an ka dugubaw kɔnɔ.
Bolimafɛnw caya ni mɔgɔw mago caya kɛra sababu ye ka dugubaw ni togodaw bila ɲɔgɔn na.
Togodalamɔgɔw cayara duguba kɔnɔ.
Duguba kɔnɔ tamasiɲɛw, i n’a fɔ bitigiw tamasiɲɛ, baarayɔrɔw tamasiɲɛ, sirabasariyaw tamasiɲɛ, olu bɛɛ sɛbɛnnen bɛ kan wɛrɛ la togodala mɔgɔw tɛ se ka min kalan.
O b’a jira k’olu minnu jatelen bɛ kalanbaw ye togodaw la, olu bɛ kɛ kunfinw ye dugubaw kɔnɔ k’a sabu k’an ka kanw donbaliya ye jate la duguba tamasiɲɛw na.
Nin bɛ b’a jira k’a fɔ ko n’an bɛ fɛ k’an ka kanw ta ba la, fɛn caman bɛ yen, an bɛ se ka min kɛ n’u ye.
A ma fɔ k’u sɛbɛnnen bɛ walikan minnu na, k’olu ka bila, nka, an bɛ se k’an yɛrɛ ka kan dɔw sɛbɛn o walikan ninnu dugu ma bitigidaw la, baarayɔrɔw la ani sirabasariya pilakiw kan walasa bɛɛ ka faamuya sɔrɔ a la.
N’i sera an ka togoda dɔw la, i b’a ye ko bitigitigi dɔw kɛlen bɛ ka bitigi tamasiɲɛ sɛbɛn u ka bitigi da la walikan na, nka i b’a sɔrɔ a sɛbɛn cogo maɲɛ.
O la, a ma kɛ o walikan in ye wa a tɛ faamu an yɛrɛ ka kan na.
N’i bɛ dugutaasira kan, duguw tɔgɔ dɔnni bɛ magoba ɲɛ, a b’a to I b’a dɔn I bɛ hakɛ min na, a b’a to fana, I k’a dugu tɔgɔ mara bawo a bɛ se ka kɛ I mago bɛ jɔ a dugu dɔw la kɔfɛ.
Pilaki minnu turulen bɛ ka dugu jira sirabada la tugutaa sira kan, olu bɛ sɛbɛnnen bɛ walikan na, togodalamɔgɔ caman tɛ se ka minnu kalan.
O fana ka kan ka lajɛ.
Nin hakilina ninnu ɲɔgɔnna caman bɛ ye minnu bɛ se ka sabati an ka kanw na, n’an bɛ fɛ k’u kɛ baarakɛminɛn ye.
An fakanw
An tɛ ban an fakan kunkanko kuma na ani u jɔyɔrɔ jamana ka ɲɛtaa siratigɛw la.
SINAMUSO JUGU
ntalen, ntalen.
n ye a da masakè nin de na. a ye muso kònòntò furu.
hali kelen ma den sòrò a ye.
a ye tannan furu, a ye denkè kelen sòrò a ye.
o den bonyara ka bonya.
sinama dò ko den ye ko na n danda lògònyiniyòrò.
a ba ko ayi a tè taga dè ko nin dòròn bè n bolo.
ko an bèè den don !
a ko an ka taga nyògòn fè ka kuma ka kuma ka kuma fo ba nin sònna.
u tagara dòròn, u tagara sisan fo u tagara jègèminèyòrò.
muso nin a ye kònòkònò minè ale ye furuba minè.
muso nin ko ko u ka a falen ko u ka a falen.
a ko ayi !
muso nin ye a minè ka a faga ka a jeni ka a kè buguri ye.
a ye buguri nin sanba lu kònò.
a ye ji kè buguri nin na.
buguri nin ko : tot tot tot !
a ko: tinòò, n nata kòmòn na.
tinòò, n fana taata kòmòn na.
tinòò, na ye a falennò kè.
tinòò, na ye a falennò kè.
musokòrònin ye o kuma mèn.
a tagara.
a ko n fa masa, n ba masa, ko fèn bè i ka lu kònò, i bada ma o mèn, ko buguri min bè kuma.
o sògòma, o dugujè, masakè ye tabale gosi, ko muso bèè ka na ni u ka buguri ye !
o ye ji kè a la.
bèè ta ko tot tot !
o ye a ta dòròn, a ko tot tot !
musokòrònin ko ko a tè nin ye, ko nin don dè.
a nana.
a ye ji kè a la dòròn, a seginna ka dònkili la tuguni : tinòò, n nata kòmòn na.
tinòò, na fana taata kòmòn na.
tinòò, na ye a falennò kè.
tinòò, na ye a falennò kè.
a ye dònkili la tuma min, muso nin ye a bolo la a kun.
ko a ye den faga, ko a ye den faga.
o kòfè, masakè ko batula ninw ye, ko aw bè mun kònò ?
u ye muso nin kun tigè a la.
ntalen banna yen.
2 KORƐNTIKAW
1
Sɛbɛn bɛ ci minnu ma ani foliw
1 Ne Pɔli, Yezu Krista ka ciden Ala sago sira fɛ, ne ni ne balimakɛ Timote bɛ an kan lase aw ma, Ala ka Jamasenu, Korɛnti dugu kɔnɔ ani fana dannatigi tɔw bɛɛ ma, minnu bɛ Akayi jamana fan bɛɛ fɛ.
2 Mandiya ni hɛra ka kɛ aw ye ka bɔ Fa Ala yɔrɔ ani ka bɔ Matigi Yezu Krista yɔrɔ.
3 An Matigi Yezu Krista Fa Ala ka tanu, min ye hinɛ Masa ye ani dususaalo Masa Ala. 4 Ale de bɛ an dusu suma an kɔnɔgankow bɛɛ cɛ la, walasa anw yɛrɛw ka se ka kɔnɔganbagatɔw bɛɛ dusu suma, ka o sabu kɛ dususuma ye Ala bɛ min kɛ an ye.
5 Bawo, iko an bɛ niyɔrɔba ta cogo min na Krista ka tɔɔrɔw la, o cogo kelen na, Krista bolo fɛ, dususuma fana ye an ta ye.
6 Anw tɔɔrɔlen don wa ?
O kun ye aw ka dususuma ni kisili sɔrɔ.
An dusu sumanen don wa ?
O kun ye aw ka dususuma ye, min bɛ a to aw ka anw ka tɔɔrɔ ɲɔgɔn muɲu.
7 Ani an jigi sigilen bɛ haali aw fan fɛ ; an bɛ a dɔn ko aw ye aw niyɔrɔ ta cogo min anw ka tɔɔrɔw la, aw na niyɔrɔ sɔrɔ ten an ka dususuma na.
8 Bawo, ne balimaw, an tɛ a fɛ nin ka to dogo la aw ma : An donna farati min na Azi jamana na, o ma tɔ si to an na, o bonyana an ma fo an jigi yɛrɛ tun bɔra balo kan.
9 Ɔwɔ, a tun kɛra an kɔnɔ ko saya dakun tun sera an ma. O cogo la, an jigi tun tɛ se ka da an yɛrɛ kan tugun, nka Ala kan min bɛ suw lakunun.
10 O de ye an kisi saya ma ; ni o na an kisi a ma, an ye an jigi da ale kan : A na an kisi a ma tugunni.
11 Aw fana sen bɛ o la aw ka deliliw fɛ an ye ; o cogo la, nin ɲuman min kɛra anw ye mɔgɔ caman ka deliliw kosɔn, o na kɛ mɔgɔ caman bolo barikadalikun ye anw kosɔn.
Pɔli bɛ a ka Korɛnti taa bɔ a waati fɔlɔ ma
12 An kunnawoloko ye, o ye ko : A jɛlen bɛ an ma an dusukun na, ko diyɛn kɔnɔ, janko aw yɛrɛ bara, an ye an tɛmɛnsen bɛn Ala ka kunkelenya ni a ka jɛlenya ma ; o sabu ma kɛ Adamadenw ka hakilimaya ye, nka Ala ka dɛmɛnni.
13 Bawo, an tɛ dɔwɛrɛ si sɛbɛn aw ma fo aw bɛ min kalan ani aw bɛ min faamu.
Nka, ne jigi bɛ a kan ko aw na an faamu ka dafa.
14 Ka a masɔrɔ aw ye an faamu dɔɔnin, an ye aw kunnawoloko ye, iko aw na kɛ anw kunnawolo ye Matigi Yezu Krista ka Don na.
15 O jigisigi kɔnɔ, ne tun bɛ a fɛ ka taa bɔ aw la, fɔlɔ, walasa ka nisɔndiya filanan da aw ye, 16 o kɔ, ka bɔ aw bara ka taa Maseduwani, ani a laban ka bɔ Maseduwani ka kɔsegin aw bara, walasa aw ka ne dɛmɛn ka Zide jamana lasɔrɔ.
17 Ne kɛtɔ ka o ko latigɛ, ne tun ma o kɛ ni basigi ye wa ?
Wali ne ka ko dɔgɔdalenw, olu tɛ dɔwɛrɛ ye wa fo Adamaden ka ko dɔgɔdalenw, a fɔ ɔwɔ ani ayi bɛ ne na ɲɔgɔn fɛ ?
18 Ala ye ne seere ye : An ka kuma min bɛ lase aw ma, o tɛ ɔwɔ ni ayi ye.
19 Katugu Ala Den Krista Yezu, an ye min kofɔ aw bara, ne ni Siliwɛn ani Timote, o ma kɛ ɔwɔ ni ayi ye, nka ale ta kɛra ɔwɔ ye tuma bɛɛ !
20 Ani Ala ka layidu talenw bɛɛ kɛra “ɔwɔ” ye ale de yɛrɛkun na. O de kosɔn, ale barika la, an bɛ a fɔ a ma, ko : “Amiina” a tanuni kama.
21 Anw ni aw bɛɛ sabatibaga ɲɔgɔn fɛ Krista ka jɛ la, ani an munbaga ka an senuya, o ye Ala de ye, 22 Ala min ye taamasenɲɛ kɛ an na ani ka a ka dubaw kunfɔlɔ ta an ye, ni o ye Hakili Senu ye, min sigilen bɛ an dusukun na.
23 Ne kɔni, ne bɛ ne kali ne ni la Ala ye, ko : Ne kɔseginbaliya Korɛnti, o kun ye aw makaranni de ye.
24 O tɛ ko an bɛ a fɛ ka kow waajibiya sigi aw kun dannaya la, nka an bɛ ka fɛɛrɛ tigɛ aw ka nisɔndiya sɔrɔ, katugu dannaya ta fan fɛ, aw banbannenba don.
2
1 Ne kɔni, ne ye min latigɛ, o filɛ nin ye : Ne tɛna kɔsegin ka taa aw bara dusukasi kɔnɔ.
2 Bawo, ni ne bɛ aw dusu kasi, jɔnni na ne nisɔndiya fo ne ye min dusu kasi ?
3 Ne ka sɛbɛn kun tun ye, ko : Ne selen kɔ, ne ta tun kana kɛ dusukasi ye mɔgɔw kɔrɔ, minnu tun ka kan ka ne nisɔndiya. Fɛn min ye aw ta fan ye, ne dalen bɛ a la ko ne ka nisɔndiya ye aw bɛɛ lajɛlen de fana ta ye.
4 O de ye a to a kɛra, ko : Ka ne to gɛlɛya la ani dusukasiba bolo, ne ni ɲɛjiba ye sɛbɛn ci aw ma, o ma kɛ aw dusukasili kama, nka walasa aw kanuyaba min bɛ ne dusukun na, aw ka o dɔn.
5 Ni mɔgɔ dɔ ye gasitiyɛnko kɛ, o ma kɛ ne na, nka jate sifaya dɔ la, o kɛra aw bɛɛ lajɛlen de la.
6 Fɛn min ye o mɔgɔsifaya ta ye, jɛkulu ka jalakili bɛ wasa kɛ.
7 O de kosɔn, sira wɛrɛ ka ta aw fɛ, ka yafa a ma ni ka a dusu suma, walasa a kana taa dusukasi woyo bolo.
8 O de kama, ne bɛ aw laadi ko aw ka a kanu, 9 katugu ne ka sɛbɛn kun tun ye ka aw kɔrɔta ni ka a dɔn ni aw ka sagokɛli dafalen don.
10 Aw bɛ yafa mɔgɔ min ma, ne bɛ yafa o tigi ma ! Ne kɔni, ni ne ye yafali kɛ, - ne ka yafalisiraw la – o kɛra aw de kosɔn, Krista ɲɛ kɔrɔ,
11 walasa Sitanɛ kana an minɛ a ka jɔ la. Bawo, ko minnu bɛ o kɔnɔ, an bɛ olu kala ma.
12 O tuma, ne nana se Torowasi dugu kɔnɔ ka Krista ka Kibaroduman lakali. Matigi ye nɔgɔyaba don ne ka baara la.
O bɛɛ ni a ta, 13 ne hakili ma sigi, katugu ne ɲɛ tun ma da ne balimakɛ Titi kan.
O kama, ne ye ne sara u la ani ne taara Maseduwani jamana na.
14 Tanu ka kɛ Ala ye, min bɛ ka taa ni an ye tuma bɛɛ, a ka setigiyajama fɛ, Krista sabu fɛ, ani min bɛ don an na, ka a dɔnniya jɛnsɛn yɔrɔ bɛɛ la, iko fɛn dɔ sumaduman.
15 Bawo, an ye Ala bolo Krista sumaduman de ye, mɔgɔ kisitaw bolo a bɛ ten ani mɔgɔ halakitaw bolo, a bɛ ten fana.
16 Mɔgɔ dɔw bolo: An ye saya suma ye saya kama; tɔw bolo: An ye balo suma ye, balo kama.
Ani jɔnni ni nin ɲɔgɔn cidenya ka kan?
17 Bawo, anw kɔni tɛ iko mɔgɔ caman wɛrɛw, minnu bɛ Ala ka Kuma lakuru; anw bɛ kuma tiyɛn de kan, Ala Tɔgɔ la ani Ala ɲɛ kɔrɔ, Krista la.
3
1 An na an waso kokura wa?
An mago bɛ, iko mɔgɔ dɔw, bataki sɛbɛnnen na wa, min ka kan ka jira aw la, wali min ka kan ka ɲini aw fɛ?
2 Aw yɛrɛw de ye o bataki ye. A sɛbɛnnen bɛ aw dusukun na, ani mɔgɔ bɛɛ bɛ se ka a kalan ani ka a dɔn.
3 A jɛlen kosɛbɛ ko aw ye o bataki ye, min bɔra Krista yɔrɔ. A kalifara fana anw ma ka kɛ an ka baara kun ye. A sɛbɛnnen tɛ ni dabaji ye, nka a sɛbɛnnen don ni Balo Tigi Ala Hakili de ye. A ma sɛbɛn walan farakolomaw kan, nka a sɛbɛnnen don walan farisogomaw de kan, ni olu ye aw dusukun ye.
4 An bɛ kuma ka wasa nin ko la Krista sabu fɛ Ala ɲɛ kɔrɔ.
5 A sabu tɛ fewu anw Adamadenw barika la, an tun na se ka kunnadali kɛ min kosɔn ; ayi, anw barika bɛ bɔ Ala de la. 6 Ale de ye dalilu di an ma, ka an kɛ jɛkura magannaw ye. O jɛ tɛ jɛ sirilen ye sɛbɛnni fɛ. Hakili Senu de ka jɛ don. Sɛbɛnni laban ye saya ye, nka Hakili Senu ye balo sabu ye.
7 Saya nɔfɛko magan sɛbɛnna farakolow kan ani a kɛra fɛn nɔɔrɔmaba ye fo Isirayɛlidenw tun tɛ se ka u ɲɛ coron Moyizi ɲɛda la tugun. O nɔɔrɔ dun tun ye fɛn banta dɔrɔn de ye. 8 Ayiwa, Hakili Senu ka magan nɔɔrɔ tɛna bonya ka tɛmɛn o ta kan kosɛbɛ wa ?
9 Bawo, magan min tun bɛ saya kiri bin mɔgɔ kan, nɔɔrɔ kɛra o la ; o tuma, magan min bɛna ni tilennenya ye, dan bɛna ye wa o magan nɔɔrɔ la?
10 Ayi ! Nɔɔrɔ yɛrɛ min tun bɛ kofɔ saya nɔfɛko magan na, o tɛ foyi ye bilen nin nɔɔrɔ ɲɔgɔnyebali da fɛ.
11 Katugu, fɛn min tun ye fɛn banta gansan ye, ni nɔɔrɔ kɛra a la, o tuma, fɛn min tɛ ban, dan bɛna ye wa o nɔɔrɔ la ?
12 Ka nin ɲɔgɔn jigi to an na, an ja ka gɛlɛn ; 13 an tɛ a kɛ iko Moyizi, min tun bɛ fini biri a ɲɛda la, walasa Isirayɛlidenw kana nɔɔrɔ banta bantɔ ye.
14 Nka, u hakili gerenna !
Hali bi, ni u bɛ Jɛkɔrɔ kitabu kalan, o fini birilen bɛ u hakili da la.
O ma bɔ yen, katugu Krista de bɛ a bɔ yen.
15 Ɔwɔ, hali bi, Moyizi ka sɛbɛnw kalan o kalan u fɛ, fini dɔ birilen don u dusukun da la.
16 Mɔgɔ ka a sɔn yɛlɛma Matigi ye, o dɔrɔn de bɛ o fini bɔ yen.
17 Bawo, Matigi ye Hakili de ye, ani Matigi Hakili bɛ yɔrɔ min, hɔrɔnya bɛ o yɔrɔ la.
18 Anw kɔni, an ɲɛda lankolon, an bɛ manamana Matigi nɔɔrɔ fɛ, an bɛɛ yɛlɛmanen don ka kɛ a ja ye, ani an nɔɔrɔ bɛ ka bonya ka taa a fɛ, Matigi se fɛ, min ye Hakili ye.
4
1 O de ye a to, ka cidenya baara to anw bolo, Ala ka hinɛ sabu la, anw galabu tɛ kari.
2 Dibilakow ni maloyakow, an ye an ban olu la; an tɛ taa nanbara ma, ani an tɛ Ala ka Kuma lakuru, nka an bɛ tiyɛn jɛlen de jira, walasa mɔgɔw bɛɛ ka da an na Ala ɲɛ kɔrɔ.
3 O bɛɛ ni a ta, ni an ka Kibaroduman faamubali bɛ to, mɔgɔ halakitaw de tɛ a faamu.
4 Dannabaliw de ko don, olu minnu hakili gerenna yan diyɛn masa fɛ, ni o ye Sitanɛ ye, walasa u kana se ka Krista nɔɔrɔ Kibaroduman yeelen lasaa, Krista min ye Ala ja ye.
5 Ayi, an bɛ min welewele da, o tɛ an yɛrɛkun ye, nka o ye Matigi Yezu Krista de ye. Fɛn min ye an yɛrɛkun ta fan ye, an bɛ a fɔ ko an ye aw ka jɔnw de ye Yezu kosɔn.
6 Bawo, Ala min ye a fɔ, ko: “Yeelen ka yelenkun dibi la”, o yɛrɛ de yelenkura an dusukun na, walasa a nɔɔrɔ min bɛ manamana Krista ɲɛda la, o ka dɔn kɛnɛ kan.
7 Nka, o nafoloba kɔni bɛ an bolo bɔgɔdagaw de kɔnɔ. O cogo la, a jɛlen bɛ kosɛbɛ ko nin dakabana sebagaya tɛ bɔ an yɛrɛw la, nka ko o bɛ bɔ Ala de la.
8 Tuma o tuma an bɛ nimatɔɔrɔ bolo, nka an tɛ dɛsɛ.
An bɛ kɔnɔnafili, nka an jigi tɛ kari.
9 Tugu bɛ kɛ an nɔ fɛ, nka Ala ma a kɔdon an na. An bɛ labin dugu ma, nka an tɛ cɔnkɔn.
10 Sanga ni waati bɛɛ, an bɛ Yezu ka nimakaran tɔɔrɔw doni an fari la, walasa Yezu ka balo fana ka ye an fari la.
11 Anw kɔni, an minnu bɛ balo la, saya bɛ an da la don o don Yezu kosɔn, walasa Yezu ka balo fana ka jira kɛnɛ kan an fari la, fari min ye fɛn banta ye.
12 O cogo la, saya bɛ a ka baara la an wolo la, nka balo bɛ a ka baara la aw dusukun na.
13 O bɛɛ ni a ta, Sɛbɛn senu ko “dannaya bɛ ne na, o de ye a to ne kumana”.
An fana, ka dannaya kelen in to an dusukun na, limaniya bɛ an na, ani an bɛ kuma o de kosɔn. 14 Katugu an bɛ a dɔn, ko: Matigi Yezu Krista lakununbaga ka bɔ suw cɛ la, o na anw fana lakunun Yezu fɛ, ani a na anw ni aw lasigi a yɛrɛ da fɛ.
15 Anw bɛ fɛn o fɛn muɲu, o bɛɛ kun ye aw de ye, walasa Ala ka ɲumanya ka yiriwa ka taa a fɛ, ka jama labugun, ani ka waleɲumandɔnni sankɔrɔta kosɛbɛ o cogo la, Ala yɛrɛ bonya kama.
16 O de ye a to an galabu tɛ kari, ani hali ni a ye a sɔrɔ an fari bɛ ka tiyɛn, fɛn min ye an dusu ta fan ye, o bɛ ka lakuraya don o don.
17 Katugu an ka sisan tɔɔrɔw ka dɔgɔ nɔɔrɔ banbali bonyaba da fɛ, u bɛ ka min labɛn an ye. 18 An ɲɛ coronnen tɛ fɛnw yetaw la, nka fɛnw yebaliw de la. Fɛn minnu bɛ ye, olu ye waatinin fɛnw de ye, nka fɛn minnu tɛ ye, olu ye badaa fɛnw de ye.
5
1 An kɔni bɛ a dɔn, ko: an ka yan dugukolokanso, min tɛ fɛn wɛrɛ ye finibugu gansan kɔ, ni o cira, so ɲumanba dɔ bɛ an fɛ min ye Ala bolonɔ ye, Adamaden bolo ma min dila, min ye badaa so ye sankolow la.
2 O de kosɔn, ka an to nin cogo in na, an bɛ ŋunan, ka a masɔrɔ: A nege gannen bɛ an na ka an fɛɛrɛ bɔ ni sanfɛso nin ye kabini diyɛnso.
3 An kɔni lankolon kana sɔrɔ dɔrɔn, nka an fɛɛrɛbɔlen.
4 Ɔwɔ, an minnu bɛ finibugu nin kɔnɔ, an bɛ ŋunan iko ni an bɛ doniba kɔrɔ. Fini min bɛ an na, an kɔni tɛ a fɛ ka o wɔrɔ ka o bɔ, nka ka fini don fini kan, walasa fɛn sata ta ka kɛ balo ye.
5 Min ye an da o dakan kama, o ye Ala de ye. Ale de ye Hakili di an ma, ka kɛ saratiw dafali kunfɔlɔ ye.
6 O de kosɔn, an ja sigilenba don tuma bɛɛ, hali ni an ye a dɔn ko: An bɛ tunga fɛ, ko an yɔrɔ ka jan Matigi la ka an ni an fari to yan diyɛn na, 7 katugu an bɛ taama na dannaya de fɛ, ɲɛnaye taama tɛ…
8 Ɔwɔ, an ja sigilenba don, ani an bɛ a fisaya ka bɔ diyɛnso fari nin na ka taa sigi Matigi fɛ.
9 An ka to an sigiso la wa, wali an ka bɔ a la de? An bɛ dusu fɛn min kɔ, o ye ko an ka diya Matigi ye.
10 Bawo, waajibi la, an bɛɛ bɛna labɔ ka jɔ kɛnɛ kan Krista ka kiritigɛyɔrɔ la, walasa mɔgɔw bɛɛ kelen-kelen ye fɛn min kɛ ka a to diyɛnso fari in na, a ka o tɔnɔ sɔrɔ, ɲuman na wali juguman na.
Ala ni diyɛnnamɔgɔw cɛbɛnbaara
11 Matigi ɲɛsiranɲɛ dɔnnen an fɛ, an bɛ a ɲini de ka mɔgɔw karaba ka sɔn dannaya ma.
An kɔnɔko dalen don kɛnɛ kan Ala ɲɛ kɔrɔ. Ne bɛ a miiri ko aw fana dusukun na ne kɔnɔko bɛɛ da kɛnɛ kan.
12 An tɛ ka an waso tugunni aw ye, nka an sago bɛ ka an nɔkanwaso dalilu di aw ma, walasa minnu wasokun tɛ dusukunnadalilu kisɛmaw ye fo kɛnɛkantaw, aw ka se ka o tigiw jaabi.
13 Ni an kɛra fatɔw ye, o kɛra Ala de kosɔn, ni an ye hakilimaw ye, o bɛ kɛ aw de kosɔn.
14 Krista kanuya bɛ an fadenya ni an bɛ miiri ko mɔgɔ kelen de sara bɛɛ ye, ani ko o cogo la bɛɛ sara.
15 A sara bɛɛ ye, walasa minnu bɛ balo la olu kana balo tugun u yɛrɛw ye, nka u ka balo ale de ye, ale min sara ka kunun u ye.
16 O de kosɔn, ka a ta bi ma, an tɛ mɔgɔ si dɔn tugun Adamadenw ta mɔgɔya dɔrɔn cogo la.
Ni o ye a sɔrɔ an ye Krista dɔn Adamadenw ka mɔgɔya dɔrɔn cogo la, sisan kɔni an tɛ a dɔn ten tugun.
17 O de kama, ni mɔgɔ min ni Krista bolo bɛ ɲɔgɔn bolo, o tigi ye dafɛnkura ye; diyɛn sigicogokɔrɔ tɛmɛnna, taabolokura dugu jɛra.
18 O bɛɛ bɛ bɔ Ala de la, min ye an ni a cɛ bɛn Krista sabu fɛ, ni ka bɛnsigi baara di an ma.
19 Bawo, Ala yɛrɛ de ye a ɲini ka bɛn sigi a ni diyɛn cɛ tan Krista barika la. Filimakow minnu tun bɛ Adamadenw bɛɛ kan, a tun tɛ ka olu jate. O bɛnsigikuma de donna anw da.
20 O de kama, anw ye Krista ka lasigidenw ye, ani anw bolo fɛ, Ala yɛrɛ tigitigi de bɛ ka wele bila aw ma: Krista Tɔgɔ la, an bɛ a ɲini aw fɛ aw ka a to aw ni Ala cɛ ka bɛn.
21 Ale min tun ma hakɛ sidɔn fewu, Ala ye a kundoni kɛ hakɛ ye, anw kosɔn, walasa a sabu fɛ, an sen ka don Ala ka jɛlenya la.
6
1 Anw ye Krista baarakɛɲɔgɔnw ye, o de kosɔn, an bɛ aw laadi tugun ko aw kana Ala ka danye sɔrɔli kɛ fu ye.
2 Ala ko: «Ne diyanyewaati la, ne bɛ i ka delili lamɛn, ani kisili don, ne bɛ i dɛmɛn. »
A filɛ sa, a diyanyewaati ye sisan de ye, kisilidon ye sisan de ye.
3 Walasa lagosilicogo si kana sɔrɔ an ka baara la, an bɛ an kɔlɔsi mɔgɔ si kana jiginnayɔrɔ sɔrɔ an na.
4 Nka, an kɔni bɛ an yɛrɛ jira Ala ka maganna lakikaw ye an tɛmɛnsiraw bɛɛ la: Muɲuniba la, tɔɔrɔw la, gɛlɛyakow la, kɔnɔgankow la, 5 busan kɔrɔ, kasow kɔnɔ, balawu cɛ la, sɛgɛnkow la, siɲɛnaw la, kɔngɔ la.
6 An bɛ an yɛrɛ jira tugun Ala ka maganna ye yɛrɛlasagon fɛ, Ala dɔnniya fɛ, sabali fɛ, ɲumanya fɛ, hakiliɲumantigiya fɛ, kanuya fɛ filankafoya tɛ min na, 7 nkalontigɛbaliya fɛ, barika fɛ min bɛ sɔrɔ Ala fɛ.
An bɛ bɔ ni laadirimɔgɔw ka maramafɛnw de ye, ka kɛlɛ kɛ ani ka an lafasa, 8 bonya ni dɔgɔyali la, tɔgɔɲuman ni tɔgɔjugu la.
9 An bɛ jate tɔgɔntanw ye, ka a sɔrɔ an ye tɔgɔtigibaw de ye; an bɛ jate nimakarantɔw ye, ka a sɔrɔ an kɛnɛmanba don; an bɛ ɲangi ka nimanɔgɔ, nka an tɛ faga; 10 an bɛ jate dusukasibagatɔw ye, ka a sɔrɔ an nisɔn ka di tuma bɛɛ; an bɛ bila faantanw fɛ, ka a sɔrɔ an ka sɔnni bɛ mɔgɔ minnu kɛ bolotatigiw ye, dan tɛ olu la; an bɛ jate bololankolonw ye, ka a sɔrɔ fɛn bɛɛ bɛ an bolo.
11 An kumana aw fɛ, Korɛntikaw, ni kɔnɔjɛya ye, aw kanuyaba nana an dusukun na.
12 Aw ka ko man dɔgɔ an ma. A ka dɔgɔ aw yɛrɛ de ma.
13 Aw dun ka an ŋaniya segin an ma, ne bɛ kuma aw ye iko ne denw, aw fana, aw ka aw ŋaniya da kosɛbɛ an kan.
14 Aw ni dannabaliw kana don zu kelen kɔrɔ ɲɔgɔn fɛ; jɛɲɔgɔnya sifaya jumɛn bɛ se ka don senuyali ni Ala juguya cɛ?
Jɛ sifaya jumɛn bɛ se ka don yeelen ni dibi cɛ?
15 Bɛn sifaya jumɛn bɛ se ka sigi Krista ni Sitanɛ cɛ?
Sira sifaya jumɛn bɛ se ka don dannatigi ni dannabali cɛ?
16 Bɛnsira jumɛn bɛ Alabatoso ni boliw cɛ?
Bawo, anw kɔni, anw ye Balo Tigi Ala batoso de ye, iko Ala yɛrɛ ye a fɔ cogo min, ko: Ne na ne sigi u fɛ ni ka taama u cɛ la, ne na kɛ u ka Ala ye, ani u na kɛ ne ka jama ye.
17 Aw ka bɔ sa nin mɔgɔw cɛ la, ani aw ka aw sigi aw dan ma, Matigi ko ten; aw kana maga fɛn haramulen si la, ani ne na aw ladon.
18 Ne na kɛ aw Fa ye ani aw na kɛ ne denkɛw ni ne denmusow ye, Matigi Kobɛɛsebaga ko ten.
7
1 Ne ka mandibaw, ka a masɔrɔ nin ɲɔgɔn layidu talen bɛ anw ye, nɔgɔlenya min bɛ sɔrɔ fari ni hakili fɛ, an ka an yɛrɛw senuya ka o bɔ anw la; tɔ min bɛ an ka senuyali jɛ, an ka o dafa alaɲɛsiranɲɛ sira fɛ.
2 Aw ka ŋaniya da an kan; an ma mɔgɔ si mago sa; an ma mɔgɔ si ka nafolo tiyɛn; an ma mɔgɔ si dun.
3 Ne tɛ o fɔ aw jalakili kama, katugu ne ye a fɔ ka ban, ko aw bɛ an ka kanuya kɔnɔ kabini kɛnɛ nin kan fo badaa.
4 Ne limaniyalen bɛ haali aw ma, aw ka ko ye kunnawolo min ye ne bolo, o ka bon haali.
Ne dusu sumalen don, ne ɲagalilenba don an ka kɔnɔgankow bɛɛ la.
5 Bawo, an selen Maseduwani jamana na, ne ma lafiya sɔrɔ, nka kɔnɔganko sifaya dɔ bɛɛ nana an ma.
Kɛnɛ kan, an ni kɛlɛ don; dusukun na, an ni siran don.
6 Nka Ala kɔni, min bɛ mɔgɔ yɛrɛmajiginnenw dusu suma, o ye an dusu suma Titi nali fɛ.
7 O ma kɛ a nali dɔrɔn fɛ, nka dusulaminni fɛ fana min kɛra a ye aw yɔrɔ.
A ye a fɔ an ye ko ne ɲɛnafinba bɛ aw la, ko aw dusu kasilen bɛ, ani ko aw cɛsirilen bɛ ne ye. O ye dɔ fara tugun ne ka ɲagali barika kan.
8 Ayiwa, ni ne ye aw dusu kasi ne ka sɛbɛn fɛ, ne tɛ nimisa o la, ani ni ne tun nimisara o la; nin sɛbɛn kɔni, ne ɲɛ bɛ a la ko o ye aw dusu kasi, hali ni a kɛra dɔɔnin ye.
9 Sisan, ne bɛ ɲagali, nka ne tɛ ɲagali aw ka dusukasi la, nka sɔnyɛlɛma kosɔn a kɛra min sabu ye.
Bawo, aw dusu kasira ka da Ala de kan; o cogo la, aw ma tɔɲɔni si sɔrɔ ka bɔ anw yɔrɔ.
10 Dusukasi kɔni min bɛ ɲɛsin Ala ma, o bɛ sɔnyɛlɛma de wolo min kun bɛ kisili kan, wa nimisa tɛ o la… Nin diyɛn na dusukasi bɛ saya de wolo.
11 Dusukasi min bɛ ta Ala kan, o ye min kɛ aw bara, aw ka o de mafilɛ.
Aw kisɛyara ka ne ka laadilikanw minɛ.
Aw ye yafaɲini kɛ.
Aw dusura aw yɛrɛ kɔrɔ ani jalakitigi kɔrɔ.
Aw siranna ko tɔ kana kɛ aw ka sɔnyɛlɛma na.
Ne ɲɛnafinba ye aw minɛ.
Aw ye aw cɛsiri ne ye, Aw ye jalakitigi ɲangi kosɛbɛ.
Aw yɛrɛ ye a jira cogo bɛɛ la ko sɔn si tun tɛ aw la o ko la.
12 O dun na, ni ne ye sɛbɛn ci aw ma, o ma lawuli tɔɲɔbaga wali tɔɲɔnen kama, nka walasa cɛsiri min bɛ aw la anw ye, o ka jira kɛnɛ kan aw bara, Ala ɲɛ kɔrɔ.
13 Fɛn min ye an dusu suma, o de filɛ o ye.
Ka fara anw yɛrɛ ka o dususuma kan, an ɲagalilen don kosɛbɛ Titi ka ɲagali kosɔn, min hakili sigira aw bɛɛ sabu la.
14 Bawo, ni ne ye ne waso aw ka ko la, a ɲɛ na, ne ma maloya sɔrɔ o la.
Nka, ka a sɔrɔ an ye tiyɛn de fɔ aw ye tuma bɛɛ, o cogo la an ye an wasoli min kɛ aw ka ko la Titi ɲɛ na, a sɔrɔla ko o ye tiyɛn ye.
15 A hakili mana jigin aw bɛɛ lajɛlen ka sagokɛli la, ani yɛrɛyɛrɛ ni siran na, aw ye a lajigiya ni min ye, o de bɛ dɔ fara aw mandiya kan an dusukun na.
16 Ne bɛ ɲagali, katugu ne bɛ se ka ne jigi da aw kan ko bɛɛ la.
8
1 Ne balimaw, Ala ye danye min nɔgɔya Maseduwani Jamasenuw kelen-kelen ye, an bɛ a fɛ ka aw ladɔnniya o la.
2 Tɔɔrɔ camanbaw cɛ la, minnu tun bɛ u kɔrɔta, dan ma ye u ka nisɔndiya la. Ka fara o kan, u ka bololankolonyaba wolola foniseriyawale jɛlenw la.
3 U ye u se bɛɛ kɛ o la, wa u tɛmɛnna yɛrɛ u se kan, ne ye o seere ye. U ye a ɲini an fɛ u yɛrɛ ma, 4 ni a tun tɛna kɛ diyagoya ye, ko : An ka a to u ka se ka fara an kan Zerusalɛmu dannatigiw dɛmɛnni ko la.
5 U ye anw jigi fa ka tɛmɛn, u ye u yɛrɛ di, fɔlɔ Matigi ma, ani o kɔ anw ma, katugu o tun ye Ala sago de ye.
6 O de kosɔn, katugu Titi tun ye o baara daminɛ ka ban, an ye an balan a ma ko a ka aw dɛmɛn ka nin foniseriyawale lase a dan na.
7 Ka a masɔrɔ : Ala ye aw sɔn danyew la ka aw wasa kosɛbɛ dannaya la, kuma ani Ala dɔnniya la ka fara kisɛya ani kanuya kan, aw ye minnu sɔrɔ anw bolo fɛ, o tuma, aw fana ka foniseriyawale ka wasa kosɛbɛ.
8 Ne tɛ o kɛ ci ye; nka ne bɛ Jamasenu tɔw ka kisɛya kofɔ aw ye, walasa aw fana ka a jira ne na ko aw ka kanuya ye kanuya jɔnjɔn de ye.
9 Bawo, aw bɛ an Matigi Yezu Krista ka foniseriya dɔn : Ale min bɔra nafolotigiya la ka kɛ faantan ye, walasa ka aw kɛ nafolotigiw ye a ka faantanya fɛ.
10 Ne bɛ ne kɔnɔta de fɔ nin kan : O de bɛnnen bɛ aw ma, ka a masɔrɔ: Ka ko nin waleya de fɔlɔ ye a kɛ, wa ka a ŋaniya ta fana, aw de fɔlɔla ka o kɛ kabini salon.
11 O kama sa, aw ka a waleya ka a se a dan na; o cogo la, aw ŋaniyaɲuman bɛna waleya ka bɛn aw sekodamajira ma.
12 Ni mɔgɔ min ŋaniya ka ɲi sɛbɛ la, o tigi ni a bolota bɛ kunbɛn koɲuman, fɛn min tɛ a bolo, o tɛ jate.
13 Wale kun tɛ ko aw ka aw yɛrɛ don degun na ka tɔw ɲɛsuma; nka wale kun ye kow dakɛnyɛni de ye.
14 Nin fɔlen sira fɛ, aw ka sɔrɔ mana caya ka dama tɛmɛn, aw ka a kunnata kɛ ka kɔlibagatɔw mago ɲɛ, walasa, sini olu fana ka sɔrɔ kunnata ka kɛ ka aw kɔlilen mago ɲɛ.
15 Bɛɛ na kɛnyɛ ten, iko a sɛbɛnnen bɛ cogo min, ko : Mɔgɔ min tun ye camanba dalajɛ, o ta tɔ ma to, ani mɔgɔ min tun ye dɔɔnin dɔrɔn dalajɛ, o ta ma dɛsɛ.
16 Tanu ka kɛ Ala ye, min ye nin ɲɔgɔn kisɛya don Titi dusukun na aw ye.
17 An ye fɛn min ɲini a fɛ, a sɔnna o ma, ani ka fara o kan, a bɔra a yɛrɛ de la ka taa aw yɔrɔ.
18 Jamasenu bɛɛ lajɛlen bɛ ka balima min tanu Kibaroduman lakalili kosɔn, an ye o bila ka taa a fɛ.
19 Ka da a kan fana, Jamasenu ye o balima latɔmɔ ka a kɛ ne taamaɲɔgɔn ye nin fonisireyabaara sira kan, baara min bɛ kɛ Matigi yɛrɛ bonya kama ani an ŋaniyaɲumanw waleyali kama.
20 Nin nafoloba minnu bɛ an ka bolo kan, an bɛ an kɔlɔsi walasa makumaliyɔrɔ kana sɔrɔ an na olu kunna.
21 Bawo, ka ɲuman kɛ Ala ɲɛ kɔrɔ, an tɛ hami o dɔrɔn na, nka ka ɲuman kɛ fana mɔgɔw ɲɛ kɔrɔ, an bɛ hami o fana la.
22 An ye balima min ci an ka mɔgɔ tagataw fɛ, an ye o dusu ka jijalenya sɛgɛsɛgɛ senɲɛ caman ani ko caman na. Sisan yɛrɛ a dusulen jijalen bɛ ka tɛmɛn fɔlɔ kan, katugu a dalen bɛ kosɛbɛ aw la.
23 Titi kɔni, o ye ne jɛɲɔgɔn ni ne baarakɛɲɔgɔn de ye aw cɛ la ; an balimaw, olu ye Jamasenuw ka taamakɛlaw ye, minnu bɛ baara kɛ Krista bonya kama.
24 Kanuya min bɛ an dusukun na ani anw wasokun aw ko la u fɛ yen, aw ka olu da kɛnɛ kan Jamasenu ɲɛ kɔrɔ.
9
1 Fɛn min ye dannatigiw dɛmɛnniko ta fan ye, a kun tɛ ne ka sɛbɛn ci aw ma o kan.
2 Ne bɛ aw ŋaniyaɲumanw dɔn o sira kan, ani ne bɛ aw tɔgɔduman fɔ o kun kan Maseduwani jamanadenw yɔrɔ: Ka a fɔ u ye, ko : Akayi jamanadenw bolo labɛnnen don kabini salon, ani aw ka kisɛya ye dusu don Jamasenu tila bɛɛ kɔnɔ.
3 O bɛɛ ni a ta, ne bɛ balimaw bila ka taa aw yɔrɔ, walasa kunnawolo min bɛ ne kan aw kosɔn, o kana kɛ fu ye nin ko la, ani ko : Iko ne tun bɛ a fɔ cogo min, aw labɛnnen ka sɔrɔ tigitigi.
4 Ne jɔrɔlen don : Ni a kɛra ko Maseduwani jamanaden dɔw bɛ na ne fɛ ka aw bolo labɛnbali sɔrɔ, ani nin ɲɔgɔn dannayaba kana na yɛlɛma ten ka kɛ maloyako ye anw bolo, kuma tɛ aw ma.
5 O de kama, ne ye a miiri ko ne tun ka kan ka balimaw deli ko u ka taa anw ɲɛ aw bara, walasa ka aw ka bolomafarafɛnw labɛn. O cogo la, aw ye fɛn minnu layidu ta bolomafara ko la, ni olu dalajɛlen sɔrɔla sani ne yɛrɛ ka se aw bara, o de na a jira, ko a kɛra fonisireyako jɔnjɔn ye, tɛgɛmagɛlɛya sira tɛ min na.
Bolomafarako nafa
6 Aw ka a dɔn, ko : Mɔgɔ min bɛ sumansi dɔɔnin dan, o tigi na suman dɔɔnin sɔrɔ, ani mɔgɔ min bɛ sumansi caman dan, o tigi na suman caman sɔrɔ!
7 Bɛɛ kelen-kelen ka bolomafarafɛn bɔ iko a ye a ŋaniya cogo min na, nimisa ni diyagoya kana ye o la. Bawo, mɔgɔ min bɛ bolomafarafɛn bɔ ni nisɔndiya ye, o tigi ko ka di Ala ye.
8 Se bɛ Ala ye ka aw lawasa ni danye sifaya bɛɛ ye, walasa ka aw ka musakaw to aw bolo fɛn bɛɛ la ani tuma bɛɛ la, fɛn ka kɛ aw bolo tugun ka fara olu kan ɲumanya sifaya bɛɛ dɔ kɛli kama.
9 Iko a sɛbɛnnen bɛ cogo min, ko: “A ye nini kɛ, a ye faantanw sɔn, a ka jɛlenya na to a la badaa”.
10 Mɔgɔ min bɛ sumansi di serilikɛla ma, ka suman di balo kama, o tigi na sumansi fana di aw ma, a na o labugun, ani ka aw ka jɛlenya tɔnɔ yiriwa.
11 Aw lawasalen cogo bɛɛ la, aw na se ka fonisireyawale sifaya bɛɛ kɛ; olu de sabu la, an ta bolo fɛ, barikadali na kɛ Ala ye.
12 Bawo, nin bolomafara lajɛlibaara man kan ka dan dannatigiw magoɲɛni dɔrɔn ma, nka a ka kan ka kɛ fana sabu ye barikadaliba ka kɛ Ala ye.
13 Ka u to ka nin baara danbe dɔn, u na Ala majamu ka da aw ka fonisireya kan u fan fɛ ani mɔgɔw bɛɛ fan fɛ.
14 Ani u ka aladeli fɛ aw ye, u na u ka mandiyaba jira aw la, danyeba kosɔn Ala ye min da aw ye.
15 A barika Ala ye a ka danye kosɔn fɔ tɛ min ban!
10
Pɔli ka cidenyabaara lafasali
1 Ne Pɔli yɛrɛ, ne bɛ aw deli Krista ka dususumalenya ni a ka ɲumanya kosɔn, ne min majiginnen don ni ne bɛ aw kɔrɔ, ɲɛ ni ɲɛ, nka ne min ka farin haali aw ma ka ne to yɔrɔjan.
2 Ne bɛ aw sɛbɛkɔrɔdeli, ko: Aw kana a to ni ne sera aw yɔrɔ tuma min na, farinyadusu min tali bɛ ne kɔnɔ, ne ka o to mɔgɔ ninnu kama, minnu bɛ a miiri ko ne taamasen bɛnnen dɔrɔn Adamadenw ka diyɛndenyakow ma.
3 An kɔni ye tiyɛn na ji ni bɔgɔ de ye, nka an tɛ kɛlɛ kɛ Adamadenya taabolo dɔrɔn fɛ.
4 Ayi! An ka kɛlɛkɛminɛnw tɛ yan diyɛnnamɔgɔw ta ye, nka u fanga bɛ bɔ Ala de yɔrɔ jinw cili kama.
5 Nkalon ni kuncɛbayako fɛn o fɛn bɛ Ala dɔnniya kɛlɛ, an bɛ olu silasa. An bɛ miiriya bɛɛ latilen walasa u ka ta Krista sago sira ma.
6 Ani sagokɛbaliya o sagokɛbaliya, o ɲangili bɛ an ma, aw ka sagokɛli mana kɛ fɛn dafalen ye tuma min.
7 Aw ka kow jate u jatecogo la.
Ni a bɛ mɔgɔ min kɔnɔ ko ale ye Krista ta ye, anw fana, anw ye a ta ye!
8 Matigi ye fanga min di an ma aw laɲɛli kama, o kɔni ma kɛ aw tiyɛnni kama, hali ni ne bɛ ne waso o la ka tɛmɛn dɔɔnin a dama kan, ne tɛna maloya o la.
9 Ne tɛ a fɛ ne ka kɛ iko ni ne bɛ a ɲini ka aw lasiran ne ka sɛbɛnw fɛ.
10 Bawo, a bɛ fɔ ko: “A ka sɛbɛnw ka farin ani ko u ka gɛlɛn; nka ni a yɛrɛ nana an yɔrɔ, a fiyɛn ani a ka kuma tɛ foyi ye”.
11 An bɛ cogo min na tigitigi, an ka kuma fɛ, ka an to yɔrɔjan, an ka sɛbɛnw la, o tigilamɔgɔ ka da a la ko an na kɛ o cogo kelen na an ka walew fɛ, ni an nana tuma min na.
Jɔyɔrɔ ɲininaw jaabili Pɔli fɛ
12 Ayiwa, mɔgɔ minnu bɛ u yɛrɛ kofɔ, an tɛna an ja gɛlɛya ka an sanga wali ka an kɛnyɛ olu ma.
U bɛ u ɲɛnajate sigi ka u suma o la ani u bɛ u sanga u yɛrɛkunw ma: U kunkolo tɛ yen!
13 Anw kɔni, an na waso min kɛ, an tɛna damatɛmɛnni kɛ o la, nka an na o jate ta ka bɛn sira yɛrɛ ma, Ala ye min don an kɔrɔ, ni a ye an lase aw yɔrɔ.
14 Bawo, an tɛ tɛmɛn an dan kan, iko ni an tun ma se aw yɔrɔ ni Krista ka Kibaroduman ye.
15 O kama, an tɛ waso ka dama tɛmɛn walibaara kɛlenw ko la.
Nka an jigi bɛ a kan ko aw ka dannaya yiriwali sabu la, anw ka ko na bonya don o don ka taa a fɛ aw bolo, ka bɛn anw yɛrɛw taabolo ma. 16 An na taa Kibaroduman lase mara wɛrɛw la, aw ka yɔrɔ kɔ fɛ, an tɛna waso ka da baara kɛlenkɔrɔw kan walibaara kɛyɔrɔ la.
17 Ni mɔgɔ min bɛ a fɛ ka a waso, o tigi ka a waso Matigi ka baara nɔ de la.
18 Mɔgɔ min bɛ a yɛrɛ kofɔ, o tɛ mɔgɔsɛbɛlama ye, nka Matigi bɛ min kofɔ, o de ye mɔgɔsɛbɛlama tigitigi ye.
11
Pɔli bɛ a yɛrɛ tɔgɔduman fɔ
1 Ayiwa sa, ni aw tun bɛ se ka a kun ne ka fatɔya dɔɔnin kɛ!
Ɔwɔ, aw ka ne ni o kun!
2 Bawo, ne bɛ lakeleya aw la iko Ala yɛrɛ bɛ o kɛ cogo min.
Ne ye aw maminɛ furucɛ kelen pe dɔrɔn de ye, ka aw lase Krista ma iko npogotigi min sɔrɔla a ka denmisɛnya la.
3 Nka, iko sa ye Hawa minɛ cogo min a ka jɔ la ni kegunya ye, ne jɔrɔlen bɛ ko o cogo kelen na, aw miiriyaw kana na latiyɛn ni ka kunkelenya sira bila Krista fan fɛ.
4 Bawo, mɔgɔ min mana wuli ka Yezu wɛrɛ kofɔ aw ye, Yezu min ni anw ta Yezu kofɔlen tɛ kelen ye, wali hakili wɛrɛ sɔrɔliko, hakili min ni aw ta sɔrɔlenkɔrɔ tɛ kelen ye, wali ni Kibaroduman wɛrɛ lamɛnniko, Kibaro min ni aw ta lamɛnnenkɔrɔ tɛ kelen ye, aw bɛ to ka sɔn o bɛɛ la.
5 O bɛɛ ni a ta, ne bɛ a jate ko o cidenŋanaw tɛ ne dan yɔrɔ si la.
6 Sɛbɛ la, ne kɔni, ne tɛ se kuma na ; nka Ala dɔnniya kɔni ta fan fɛ, ne tɛ o bolo kelen kan. Ko bɛɛ la ani cogo bɛɛ la, an ye o dajira aw la.
7 A fɔ : Fili tun don wa ko ne ka ne yɛrɛ majigin aw sankɔrɔtali kama, ka Ala ka Kibaroduman lakali aw ye fu?
8 Ne ye Jamasenu dɔw boloban, ka sɔn ka ne ka musakaw minɛ u bolo, walasa ne ka se ka magan kɛ aw ye.
9 Ani ne bololankolonyalen ka ne to aw bara, ne ma mɔgɔ si bolodɛsɛ, katugu balima minnu tun nana ka bɔ Maseduwani jamana na, olu ye ne magow dila.
Ne ye ne kɔlɔsi ne kana kɛ doni ye aw kun, ko si la ani cogo si la, ani hali bi ne bɛna ne tanga o ma.
10 Krista ka tiyɛn min bɛ ne fɛ, a bɛ ne ni o cɛ, ko : Mɔgɔ tɛna a kɛ ne ka nin kunnawoloko dogo Akayi jamana yɔrɔ si la.
11 Mun na dun?
Katugu ne tɛ aw fɛ wa?
Ala de bɛ o dɔn!
12 Ne bɛ ko min kɛ, ne bɛna tɛmɛn ni o ye, walasa a mana kɛ mɔgɔ minnu ma ka u waso ni ka u sangaɲɔgɔnw kɛ anw ye, olu kana sira si sɔrɔ o la.
13 O tigilamɔgɔw ye ciden kunntanw ye, nanbaratɔ dogolenw, minnu bɛ u yɛrɛ bila Krista ka cidenya minɛn kɔnɔ.
14 Kabako tɛ o ye : Sitanɛ yɛrɛ bɛ a yɛrɛ kɛ iko yeelen mɛlɛkɛ.
15 O de kama, ni Sitanɛ ka magannaw ye u yɛrɛ kɛ jɛlenya ka magannaw, o tɛ kabako ye.
U laban bɛna kɛnyɛ ni u ka walew ye.
16 Ne bɛ segin a kan tugun, aw kana a miiri ko ne ye fatɔ ye – wali yɛrɛ aw ka a kun ko fa bɛ ne na, fo ne fana ka se ka ne waso dɔɔnin -
17 Ne bɛna fɛn min fɔ sisan, ne tɛ o fɔ Matigi dungɔsira kan, nka iko fabilen bolo, ka a sɔrɔ ne dalen bɛ a la tigitigi ko wasokun bɛ ne na.
18 Ka a masɔrɔ, mɔgɔ caman bɛ u waso u ka diyɛndenya nafaw la, ne fana ne bɛna ne waso.
19 Bawo, aw mɔgɔ hakilimabaw, aw madalen hakilintanw kɔrɔ ni ŋaniyaɲuman ye!
20 Aw bɛ a kun ko mɔgɔw ka aw kɛ jɔn ye, ka aw dun, ka aw faantanya, ka farinya aw kunna, ka tɛgɛ ci aw ɲɛ kan.
21 Ne ni maloya de bɛ nin fɔ : An kɛra de iko sentanninw.
Mɔgɔ bɛ u ja gɛlɛya ka min fɔ, - fatɔkan bɛ ne da - ne fana, ne bɛ ne ja gɛlɛya ka o fɔ.
22 U ye Zifuw ye wa?
Ne fana ne ye o ye.
U ye Isirayɛlidenw ye wa ?
Ne fana, ne ye o ye.
U ye Abrahamu bɔnsɔnw ye wa?
Ne fana, ne ye o ye.
23 Krista ka maganna ye u ye wa ?
Ne bɛna fatɔkan dɔ fɔ :
Ne ye o ye ka tɛmɛn u kan !
Ni sɛgɛn ko don, ne ye o dɔn ka tɛmɛn u kan. Ni kasolabila ko don, ne bɛ u ɲɛ o la. Ni bugɔli ko don, dan tɛ ne ta la.
Ni sayafarati ko don, ne donna o la senɲɛ ba tan!
24 Zifuw bolo, ne bugɔra senɲɛ duuru ; a senɲɛ fɔlɔ, busanɲɛ bi naani kelen ka a jɛ.
25 Ne labinna busan kɔrɔ senɲɛ saba. Ne bonna ni kabakurun ye senɲɛ kelen. Senɲɛ saba, ne tun bɛna to ji la.
Ne ye tile kelen ani su kelen kɛ kɔgɔji dunfinbaw cɛ la.
26 Ne ka sennataama kɔni, o tɛ dan ka ban, ani a farati sifayaw bɛɛ… Farati ka bɔ bajiw la, farati ka tila binkannikɛlaw la, farati ka tila siyaw la, dugubakɔnɔna farati, kungolankolon kɔnɔna farati, kɔgɔji kanna farati, farati ka tila balimajuguw la !
27 Ne ta kɛra baara, sɛgɛn ni siɲɛna caman ye ; kɔngɔ ni minnɔgɔ ka dumunikɛbaliya caman fara o kan ; nɛnɛ ni finintanya fana.
28 A tɔw bɛɛ bɔlen kɔ yen, ne ka don o don hami, ni o ye Jamasenu bɛɛ lajɛlen doni tali ye.
29 Jɔnni ye barikantan ye ni ne tɛ barikantan ye o tigi fɛ ?
Jɔnni bɛ fili, ni o dusukasiba tasumama ma kɛ ne na ?
30 Ni a ma ɲɛ fo ne ka waso, ne bɛna ne waso ne ka barikantanya de ko la.
31 Ala, Matigi Yezu Krista Fa, tanu bɛ min ye badaa, o bɛ a dɔn ko ne tɛ nkalon tigɛ.
32 Damasi dugu kɔnɔ, Masakɛ Aretasi ka lasigiden tun bɛ ka dugu kɔlɔsi walasa ka ne minɛ.
33 Nka fɔlɔnwo dɔ fɛ, segi kɔnɔ, mɔgɔw ye ne lajigin dugu dɛnɛ jɔjan fɛ, ani ne kisira ka bɔ a bolo.
12
1 Waso dun ni kɛli ka kan wa ?
Nafa kɔni tɛ a la !
O bɛɛ ni a ta ne da na se gundolayeliw ani gundomajiraw ma, Matigi ye minnu latigɛ ne ye.
2 Ne bɛ Krista ka mɔgɔ dɔ dɔn, a san tan ni naani filɛ nin ye, o tufara fo sanfara sabanan na. O ni a farikolo tun don wa ? Ne tɛ o dɔn. O ni a farikolo tun tɛ wa ? Ne tɛ o dɔn, Ala de bɛ o dɔn.
3 Ani ne bɛ a dɔn, ko : O tigilamɔgɔ - o ni a farikolo tun don wa ?
O ni a farikolo tun tɛ wa ?
Ne tɛ o dɔn, Ala kelen de bɛ o dɔn - 4 o tufara ka taa fo arijana na ani a ye kuma ladegebali dɔw mɛn, minnu ka bon Adamaden ka lakali ma.
5 O mɔgɔ nin ko la, ne bɛna ne waso, nka min ye ne yɛrɛ ta fan ye, ne bɛna ne waso ne ka barikantanyaw dɔrɔn de la.
6 Ayiwa sa !
Ni ne tun ye ne waso, a tun tɛna kɛ fatɔya ye ka da a kan, ne tun na tiyɛn dɔrɔn de fɔ.
Nka, ne bɛ n tanga o ma, walasa ne bɛ dakun min na, ne yecogo fɛ wali ne dalakumaw fɛ, mɔgɔw kana ne bila o ni san cɛ.
7 Ka fara o kan, gundomajira dakabanama ninnu bɛ se ka mɔgɔ bila yɛrɛjira min na, walasa ne ka tanga o yɛrɛjira sifaya bɛɛ ma, ŋɔni dɔ saranna ne farisogo la, Sitanɛ ka mɛlɛkɛ dɔ kɔni, min cira ka ne bugɔ, walasa ne kana yɛrɛjira si kɛ.
8 O ko la, senɲɛ saba bɛɛ, ne ye Matigi deli ko a ka o mabɔ ne na.
9 Nka, a ye a fɔ ne ye ko : « Ne ka dɛmɛnni bɛ i bɔ ; bawo, ne ka sebagaya bɛ yiriwa ka fɛrɛ barikantanya de kɔnɔ».
O de kosɔn, ne wasokun bɛna kɛ ne ka barikantanyakow ye, walasa Krista ka sebagaya ka basigi ne na.
10 O de kama, barikantanyakow, neniliw, bolodɛsɛkow, lajabalikow ani kɔnɔgankow Krista kosɔn, diya bɛ olu bɛɛ la ne bolo ! Bawo, ne bɛ barikantanya bolo tuma min na, o tuma de la, ne ye barikatigi de ye.
11 Ne kɛlen filɛ nin ye iko fatɔ!
Aw de ye ne waajibiya o la.
Aw de tun ka kan ka ne kofɔ.
Katugu cidenŋanaw ninnu ma ne dan yɔrɔ si la, ka a sɔrɔ hali ne tɛ foyi bɔ.
12 Ciden bɛ dɔn taamasenɲɛ minnu fɛ, olu kɛra aw bara : Muɲuni dafalenba, kabakow, dakabanakow, sebagayawalew.
13 Mun kɛra Jamasenu tɔw ye, ni min ɲɔgɔn ma kɛ aw ye ? Ne kɔni ma digi kɛ aw bolofɛnw la, ka doni da aw kun.
Aw ka ɲɛ ne ma ka o tilenbaliyako ta ne ye !
14 Ne senɲɛ sabanan labɛnnen filɛ nin ye aw barataali kama, ani ne tɛna o doni da aw kun : Katugu ne tɛ ka ne boli aw ka nafolo nɔ fɛ, nka aw yɛrɛkun de nɔ fɛ.
Denw tɛ o nafolo bila kɛrɛ fɛ u banginbagaw ye, nka banginbagaw de bɛ o kɛ u denw ye.
15 Ne kɔni, ne nidungɔ la, ne na boli kɛ ani ka ne yɛrɛkun mumɛ bɔ ka di aw kosɔn.
Dɔ na bɔ aw ka kanuya la ne fan fɛ, ko ne bɛ aw kanu tan kosɛbɛ ka taa ?
16 Hali ni o kɛra, ne kɔni ma kɛ doni ye aw kun !
Nka, ne ye nanbaratɔ min ye, ne ye kegunya kɛ aw la.
17 A fɔ ne ka ciden dɔ la kelen fɛ, ne ye doni da aw kun ?
18 Ne ye ne balan Titi ma ni ka balima kofɔlen bila ka taa a fɛ.
A fɔ Titi ye doni da aw kun ?
An taamasen ma bɛn hakili kelen ma wa ?
An ma taamasira kelen nɔminɛ wa ?
19 Kabini tumajan, a bɛ aw kɔnɔ ko an bɛ ka an yɛrɛ lajɛya aw de ɲɛ na.
Ayi, o tɛ, an bɛ kuma Ala de ɲɛ na, Krista ka jɛ kɔnɔ, wa nin kow bɛɛ lajɛlen kun ye aw laɲɛliko de ye, ne ka mandibaw.
20 Bawo a jɔrɔ bɛ ne na ko ne setuma aw yɔrɔ, ne kana aw sɔrɔ cogo la min tɛ ne nikanta ye, ani ko aw kana ne fana sɔrɔ cogo la min tɛ aw nikanta ye. Ne jɔrɔlen don ko : Bɛnbaliya, kɔniya, dusubɔ, fadenya, ɲɔgɔn sɔnjugu lakali, kolakalibaro, malobaliya, ani wɔyɔ kana sɔrɔ aw cɛ la.
21 Ne jɔrɔlen don ko ne taamasen wɛrɛ fɛ aw yɔrɔ, Ala kana na ne ta kɛ maloya ye aw ɲɛ kɔrɔ, ani ko ne dusu kana na kasi mɔgɔ caman kunna, minnu ye hakɛ kɛ ni u nimisibali tora u ka ko nɔgɔlenw la, u ka sɔnjuguya la ani u ka wuluyakow la.
13
1 Ne senɲɛ sabanan de bɛna taa aw bara.
« Koɲɛ bɛɛ bɛna latigɛ ka da seere fila wali saba dalakuma de kan ».
2 Ne ye a fɔ ka ban, ani iko ne ka taali filanan sen fɛ, ka ne to yɔrɔjan, bi ne bɛ segin a kan mɔgɔw ye minnu ye hakɛ kɛ kɔrɔlen ani tɔw fana bɛɛ lajɛlen, ko ni ne kɔseginna ka na, ne da tɛna kari kuma kɔrɔ mɔgɔ si ye, 3 ka da a kan aw bɛ a fɛ ka taamasenɲɛ sɔrɔ a la, ko Krista ye a da kɛ ne da ye. Ale tɛ barikantanya sira taama aw fan fɛ, nka ale bɛ a ka sebagaya dajira aw cɛ la.
4 Tiyɛn don, a ka barikantanya sabu la, Krista gengenna jiri la, nka a bɛ balo la Ala ka sebagaya sabu la.
Ani ka an to Krista ka jɛ la, anw fana ye barikantanw ye, nka an bɛna balo ale fɛ ka o sabu kɛ Ala ka sebagaya ye. min bɛ aw minɛko la an bolo.
5 Aw ka aw yɛrɛ sɛgɛsɛgɛ; aw ka a lajɛ ni aw bɛ dannayasira kan.
Aw ka aw yɛrɛ lajɛ.
A fɔ: Aw ɲɛ tɛ a la wa ko Yezu Krista bɛ aw la?
Fo ni kɔrɔbɔli da goyara aw la.
6 Ne jigi bɛ a kan ko : Aw ɲɛ bɛ a la ko kɔrɔbɔli da tɛna goya an na.
7 An bɛ ka Ala deli walasa aw kana juguman si kɛ, an sago tɛ kɔrɔbɔli da ka diya an na, nka an sago bɛ ka aw ye ɲuman kɛli la hali ni kɔrɔbɔli bɛ iko a da goyalen don an na.
8 Bawo, se si tɛ an ye ka tiyɛn datugu; se dɔ bɛ an ye dɔrɔn ka tiyɛn sɛmɛntiya.
9 Ɔwɔ an nisɔndiyalen don sanga ni waati bɛɛ, ni anw kɛra barikantanw ye ka barika to aw la.
Aw sabatili kɔni, anw ka delili kun de filɛ o ye.
10 O de kosɔn, ka ne to yɔrɔjan, ne bɛ sɛbɛn min ci aw ma, walasa ne mana se aw yɔrɔ tuma min na, ne kana kow kari u kuru kan, ka da Matigi ka fanga dilen kan ne ma, min ma di tiyɛnni kama.
Laadilikan ni folikan ani dubabu labanw
11 O bɛɛ kɔ, ne balimaw, aw ka aw nisɔndiya, aw ka aw cɛsiri aw sabatili la, aw ka ɲɔgɔn dusu lamin.
Aw ŋaniya ka kɛ kelen ye; aw ka to bɛn kɔnɔ. O la, kanuya Tigi Ala ani bɛn Tigi Ala na kɛ aw fɛ.
12 Aw ka ɲɔgɔn fo ni ŋaniya jɛlenba ye.
Dannatigiw bɛɛ lajɛlen bɛ ka aw fo.
13 Matigi Yezu Krista ka mandiya, Ala ka kanuya, ani Hakili Senu ka jɛɲɔgɔnya ka kɛ aw bɛɛ fɛ.
Zapɔn jamana min b'an lasugo
Zapɔn ye jamana yekoɲuman ye, ni a ka lamini ɲɔgɔntɛw ye nka a n'a farati dɔw i n'a fɔ dugukolo yɛrɛyɛrɛw, tasuma serinw.
I k'a dɔn k'a fɔ nin jamana ye jamanaw la basigilen diɲɛ kɔnɔ nin bɛɛ kosɔn.
Tiɲɛniw bɛ dan o yɔrɔ la.
O yɔrɔ yekoɲuman ninnu na, misali bɛ di tuma dɔ la Sagano bɔkalatu kan min yiri bɛɛ taa ba yirika la.
Kabako fɛn do, ni tile bɔra, o bɛ ja ɲumanba dɔ di k'a sababu kɛ tile yeelen min bɛ don bɔkalaw ni ɲɔgɔn cɛ wa o bɛ mɔgɔ ɲɛnajɛ kosɛbɛ.
Batokɛyɔrɔ caman bɛ yen min bɛ ɲɛ daamu yɔrɔ bɔ u jɔko kama k'a sabu kɛ fɛn cɛ ɲumanw ye minnu kɛlen bɛ nɔrɔn u la fɔ k'a se u jɔcogo kɛrɛnkɛrɛnnen ye.
Zapɔn lakodɔnnen don fana k'a sabu kɛ a ka fileru ko ye n'o bɛ wele ko '' Ikebana''.
O bɛ kɛ ni ka fileru ni a kala siri ɲɔgɔn na, buluw ni kalaw minnu ɲagaminen bɛ cogo cɛɲi na, a ɲɛw n'a jɔcogo.
Zapɔn jamanadenw ladamunen don wa u bɛ mɔgɔ bonya kosɛbɛ.
U bɛ ɲɛ mɔgɔ ma ni ka mɔgɔ dɛmɛ nka u tɛ don mɔgɔ la, u dayɛlɛlen tɛ fana mɔgɔw ye, wa u cɛsirilen bɛ kosɛbɛ baara fɛ.
Zapɔn jamana bɛ sifinnakaw bisimila koɲuman k'a sababu kɛ tulonkɛjaw ye.
K'a sabu kɛ Manga ɲɛnajɛfɛnw, wakulɔnin caman lakodɔnnen bɛ diɲɛ fan bɛɛ fɛ, u ka tariku kɛrɛnkɛrɛnnen ye.
Dɔw b'a fɔ u ŋana-minɛ-ŋana ye, dɔw b'a fɔ u ye yɛlɛma kaana.
Jamana nakɔforo ba kelen don min bɛ walakata bin nuguwaati la.
Zapɔn jamanadenw kɔrɔtɔlen bɛ k'o feereli kɔnɔ.
Kungo mankan sumayali bɛ bɛn ni kɔnɔ kasikan ye.
So fitininw jɔlen bɛ o fileruw cɛla minnu bɛ kungo kɔnɔ.
Jiribaw feerew suguya ka can, bilenman, orozi, bulalama, jɛman.
Ni fileruw binna u bɛ sira ɲɛ dɔ di.
Nin jamana in bɛ mɔgɔ nata ni fɛn dɔw ye minnu tɛ Faransi jamana kan.
Misaliya la bɔlɔnw nɛgɛnnen bɛ fɔ ka taa se sobaw ma ni yeelenw ni ɲɛw ye.
Zapɔnkaw b'u labɛn i ko Naruto wakulɔnin, Wani Pisi walima Samurayi Sanpolo.
I tɛ se k'o ɲɔgɔn ye Faransi jamana kɔnɔ.
Yala Zapɔn ye sugon jamana ye wa?
An bɛ se k'a fɔ hali ni yɔrɔ dɔw man ɲi Zapɔn n'a ka ni fɛn ɲumanw bɛɛ, an bɛ se k'a fɔ ko Zapɔn ye jamana ye min bɛ mɔgɔ nata.
Bakari Dian et Bilissi - OCR+saisie - ny transformés en ɲ
ɔ̀ à ní Bilisi ká kɛ̀lɛ sá
fàdenyakɛlɛ dè bé ù ní ɲɔ́gɔn cɛ́
kó ní ò tɛ́ ù bɛ́ɛ yé fàfilamadenw yé.
à ní Bilisi bɛ́ɛ bé mɔ̀kɛ kélen lá sábu lá ù mɔ̀kɛ cɛ̀ dúuru dè bɔ́ra Manden Sankara.
Kɛlɛkɛ Kɔnɛ Maankɔrɔ Kɔnɛ Bɔgɔba Kɔnɛ.
ù nàna í yɛ̀rɛ dí Segu fàama mà Segukɔrɔ kó ánw yé cɛ̀ fárinw yé.
Segu fàama kó ò tɛ́ báasi yé
ń yé áw sìgi Jɔnfɔrɔkɔ fúlawɛrɛ kùn ná kà fúlakuntigiyaw dí áw mà.
ɔ̀ Bilisi mɔ̀kɛ tɔ́gɔ yé kó Kɔba.
ɔ̀ ù cɛ̀ dúuru bé fà ní bá lá nkà Kɔba dùsuma tùn ká gó.
ní ù ká dúkɔnɔkuma séra Kɔba bé fúnun kà wúli kó ɲɔ́gɔnfaga ká fìsa kúma cáman yé.
ɔ̀ Kɔba kɔ̀rɔkɛ ò yé ò yé Maankɔrɔ Kɔnɛ yé.
ɔ̀ Maankɔrɔ Kɔnɛ sàlen Kɔba dè tùn kán kà sìgi dú kùn ná
dɔ́gɔkɛ cɛ̀ sàba yé í kɔ́gun ɲɔ́gɔn ná kó Kɔba dùsuma ká gó kó kàbi à kɔ́rɔkɛ má sà kó à tɛ́ sɔ̀n mɔ̀gɔ ká kúma mà kó ɲɔ́gɔnfaga ká fìsa kúma cáman yé.
kó dú tìgiya tɛ́ sé kà dí Kɔba mà.
ɔ̀ Kɔba fúnunna ò dè rɔ́ sá kó ní dɔ́gɔninw yé àle jɛ̀ à kɔ̀rɔkɛ cíɲɛ ná kó àle ní ù tɛ́ sìgi ɲɔ́gɔn kàn ù tɛ́ tó háli dùgu kélen
Kɔba kélen fúnunna ò lá kà wúli kà tága sìgi Kɛɛ Maasina
fúlaw mána à ɲìninka bámanankɛ é jàmu?
àyi!
à bé à fɔ́ jàmu tɛ́ né ná
né yé mɔ̀gɔ tágalen yé
á yé ń fò kó Tanbura
ɔ̀ Tanburaya búruju wúlila tàn.
kó ní ò tɛ́ Kɔnɛw dòn.
ɔ̀ Kɔba sìgira Kɛɛ Maasina
fúlaw yé mùso kélen dí à mà.
à yé fúru kɛ́
à dùsu tùn ká bòn kójugu!
à kó dɔ́gɔninw yé àle jɛ̀ à kɔ̀rɔkɛ cíɲɛ ná
háli à ní dɔ́gɔninw tɛ́ fò jàmu kélen ná
àle bé fò kó Tanbura
wà à tɛ́ à dén kùn dì kà à tɔ́gɔda mɔ̀gɔ lá
à bé à dén kùn dì kà à tɔ́gɔda kó Bilali.
ɔ̀ Kɔba yé à dén kùn dì kà à tɔ́gɔda kó Bilali
ɔ̀ Kɔba dànna Bilali kélen mà
Kɔba sàra.
ɔ̀ Kɔba sàlen sá ɔ̀ Bilali nàna fúru kɛ́. ɔ̀ Bilali fána nàna fúru mín kɛ́ ò yé mùso kélen fúru.
ò wágati jínɛko bárika ká bòn.
ò kɔ́fɛ̀ ò mùso Bilali Bilali ká ò mùso sá ò wúlila júmadonya fɛ̀ kà tága í kò dánkan lá tìlesen kùncɛ fɛ̀
à ní kɔ́nɔ nàna. kɔ́nɔ nìn kɛ́ra à lá dén yé.
jínɛkamalenw jɛ̀ra à fɛ̀ bá dá lá tìlesen kùncɛ fɛ̀
kɔ́nɔ gɛ́nna à lá kálo mùgan ní náani à má sé kà fɛ́n kɛ́.
ɔ̀ dén bé bánge tùma mín dén kùnkolo kùnbayara nkà tàamasyɛn dúuru nàna dén lá
à sèn fìla jɛ́ra fó à kùru lá
à bólo fìla jɛ́ra fó à kùru lá kà à tà à ténda lá kà nà à bìla à bònbon lá
òlu jɛ́ra nkà à fàri tɔ̀ fìnna.
ɔ̀ Bilali kó ò dè rɔ́ sá
í bé à sɔ̀rɔ nìn dén nìn yé bìlisi nàlen yé
à yé dén kùn dì kà à tɔ́gɔda kó Bilisi.
ɔ̀ Bilali yé à dén kùn dì kà à tɔ́gɔda kó Bilisi
sàfɛ án yé à fà tɔ́gɔ àni mɔ̀kɛ tɔ́gɔ bɛ́ɛ kélen jɛ̀ kà à dá Bilisi kàn án kó Bilali Kɔba ká Bilisi.
ɔ̀ Bilisi ká mɔ̀gɔya nàna kà nà tága kɛ́ Kɛɛ Maasina sá
ɔ̀ sàbaranintigiw tɛ́ cí ù tɛ́ ɲìninka ù tóra kà kúma nìn dòni kà à ɲɛ́fɔ Bilisi yé í ká à dɔ́n dɛ́!
í fà í ní Bakari Janw dɛ́! áw bɛ́ɛ yé kàbilamɔgɔw dè yé dɛ́!
nkà í mɔ̀kɛ ù dɔ́gɔninw dè jɛ̀ra kà í mɔ̀kɛ jɛ̀ cíɲɛ ná ní à nàna sìgi yàn kà é wólo í fà Bilali wólo Bilali kà é wólo.
ɔ̀ Bilisi ká wúli ɔ̀ rɔ́ sá kà dòn Maasina móri gɛ̀lɛnw kàn kà dòn bámanan gɛ́lɛnw kàn kà Segukaw ɲɛ́ɲini kà bɛ̀n ní jɔ̀nminɛsu yé.
à tɛ́ nà Segu ní jɔ̀nminɛ ní jɔ̀nminɛ tɛ́.
à mána nà jɔ̀nminɛsu à dá kòlen bé nási gɛ̀lɛnw ná
ní à kúlola ní à kó háan! tásuma bé bɔ́ à dá kɔ́nɔ bálawu!
Segu tɔ́njɔnw bé síran à ɲɛ́
ù bé à fɔ́ Bilisi yé ɲɛ́ náani yé.
ɔ̀ Segu cɛ̀ ní à mùso bɛ́ɛ lájɛlen sírannen bé Bilisi ɲɛ́
à bà kɔ̀rɔnin mána fàga Segu kɔ́nɔ à nìyɔrɔsara bé dá.
mìsi mána fàga à nìyɔrɔsara bé dá.
mɔ̀gɔ sí tɛ́ à nìyɔrɔsara cɛ̀ fó ní dùgaw yáalatɔ nàna jìgin sògo kàn kà à sógin kà à bán
ɔ̀ Segukaw bé à fɔ́ kó Bilisi yé à ká dùgaw bìla kà nà sògo dún.
ɔ̀ fó dón dɔ́ Bakari Jan tágalen bé másala Da dénmuso fɔ́lɔ fɛ̀
ù bé bàro lá
ù bé bàro lá ù yé kà sàgamɔ́nɛ tɔ̀lɔ dá kà à kán tìgɛ Segu dákɛnɛ ná.
ɔ̀ ò dɔ́gɔmusonin bé yèn kó Worokiya ò nàna Bakari sìgilen lá
à kó Bakari à kó é bé bàro lá kɔ́muso fɛ̀ yàn ó.
à kó nìn sàga tɔ̀lɔba nìn fàgalen tílen í tɛ́ sé kà tága sògosara dɔ́ cɛ̀ kà nà à dí kɔ́muso mà à ká à sògo tóbi kà à dún?
áa!
Bakari kó wà tága fɛ̀rɛkɛnɛ ná ní í yé à sɔ̀rɔ sògosara tɔ̀ bé yèn ní mín bé sògo kùnná kó né kó kó à ká sàra kélen dí í mà kà nà í ká nà à dí í kɔ́rɔmuso mà.
ɔ̀ Worokiya bé nà cídenya ná tùma mín à yé à sɔ̀rɔ sògosara bɛ́ɛ cɛ̀ra kà à tɔ̀ tó Bilisi nìyɔrɔsara yé
Da ká jɔ̀nkɛ bé sògosara kùnná à tɔ́gɔ kó Dɔnko.
ò nàna à kó cɛ̀mɔgɔ Dɔnko Bakari kó ní sògosara dɔ́ bé yèn í ká à dí ń mà
ń bé tága à dí kɔ́muso mà.
áa!
Dɔnko kó tága à fɔ́ à yé kó sògosara bɛ́ɛ bánna dɛ́!
kà à tɔ̀ yé Bilisi nìyɔrɔsara dè yé
kó ò dùn tɛ́ sé kà dí mɔ̀gɔ mà
kàbi àle Bakari má wólo Segu yàn Bilisi nìyɔrɔsara bé dá dɛ́!
Bakari fána à fána yé kà à tɔ́gɔ mɛ́n mìsibotɔmɔnnaw ná sá à bé à fɛ̀ kà Bilisi nìyɔrɔsara cɛ̀.
tága à fɔ́ à yé kó Bilisi nìyɔrɔsara dè bé yàn kó ò tɛ́ sé kà dí cɛ̀ wɛ́rɛ mà.
ɔ̀ Da dénmuso fɔ́lɔ dɔ́gɔnin bòlitɔ nàna áa!
à kó Bakari!
à kó sògosara bɛ́ɛ cɛ̀ra kà bán
à tɔ̀ tóra Bilisi nìyɔrɔsara dè yé
bári kàbi é má sé kó lá Segu yàn Bilisi nìyɔrɔsara bé dá
cɛ̀mɔgɔ Dɔnko kó kó tèn.
Dɔnko kó tèn kó à tɛ́ sé kà à dí í mà dɛ́!
ò yé Bilisi nìyɔrɔsara yé
Bakari kó tága à fɔ́ à yé kó né kó kó à ká Bilisi niyɔrɔsara dí ń mà ń ká à dí í kɔ̀rɔmuso mà.
Worokiya bòlitɔ nàna áa!
à kó cɛ̀mɔgɔ Dɔnko
Bakari kó í ká Bilisi nìyɔrɔsara dí ń mà ń ká tága ní à yé
à kó tága à fɔ́ à yé kó né tɛ́ à dí à mà
kó Bakari tɛ́ à yɛ̀rɛ dàma dɔ́n
kó Bilisi nìyɔrɔsara tɛ́ sé kà dí mɔ̀gɔ wɛ́rɛ mà.
ɔ̀ cíden nàna ò fɔ́ Bakari yé
Bakari Jan fúnunna kà wúli kà bɔ́ Da dénmuso fɔ́lɔ ká bàro lá ò dè rɔ́ sá kà nà cɛ̀mɔgɔ Dɔnko lá
à kó Dɔnko í bé dáfaralenyakuma mín fɔ́ né Bakari tɛ́ sɔ̀n à mà.
ní né kó é ká Bilisi nìyɔrɔsara dí ń mà à má à bɔ́ í yé
é yé jɔ̀n dè yé né ní Bilisi dè yé kélen yé.
sògosara dí ń mà ń ká tága à dí fàama dénmuso fɔ́lɔ mà.
ɔ̀ Dɔnko kó ò yé tìɲɛ yé
Bakari Jan yé Bilisi nìyɔrɔsara cɛ̀ áa!
kà nà à dí fàama dénmuso fɔ́lɔ mà.
ɔ̀ nkà Bakari síranna.
Bakari Jan yé í bìn kà Sirablen Karamɔgɔ sɛ́gɛrɛ Sirablen
ò yé mɔ́ri yé.
à nàna à kó Sirablen Karamɔgɔ mà
à kó né Bakari nàlen bé ń yɛ̀rɛ kàlifa í mà.
à kó í yé mùn kɛ́?
à kó ń yé Bilisi nìyɔrɔsara cɛ̀ Segukɔrɔ
à kó ń dùn bé síran Bilisi ɲɛ́.
à kó ò tɛ́ báasi yé.
à kó díɲɛ yé kàlifa yé
mɔ̀gɔ bé sà kàlifa dè nɔ̀fɛ̀.
ń fána yé é kàlifa mìnɛ.
ń yé í dòn ń ɲɛ́kisɛ kɔ́nɔ
ní né ɲɛ́kisɛ má bùrun fɛ́n tɛ́ í sɔ̀rɔ.
à dón Samawurusu bálannen bé Sutadunun yàn à má fáatu.
Sirablen Karamɔgɔ yé ì sìgi
à bé à wúrudi ní Samawurusu tɔ́gɔ yé à bé à wéle.
Samawurusu má sé kà sùnɔgɔ.
Sutadunun yàn à yé jínɛkamalen dɔ́ bìla kà tága Sirablen Karamɔgɔ lá kó à bé màgo mín ɲíni à ká à fɔ́ jínɛkamalennìn ná à ɲɛ̀
sábu lá à bé tɔ́gɔ mín kàn kà à wúrudi àle má sé kà sùnɔgɔ.
ɔ̀ Sirablen Karamɔgɔ kó jínɛkamalen nìn mà
tága à fɔ́ Samawurusu yé kó né bé báara mín ɲíni kó à ká bòn kó dén mìsɛn tɛ́ sé kà à ɲɛ̀.
ɔ̀ Sirablen Karamɔgɔ tóra tɔ́gɔ nìn ná
à bé ála tɔ́gɔ nìn wúrudi ní Samawurusu tɔ́gɔ yé kà à wéle.
à gànna à gànna à kó jínɛkamalen dɔ́ wɛ́rɛ mà
tága à fɔ́ Sirablen Karamɔgɔ yé tɔ́gɔ mín bé à bólo ní à bé à wúrudi ní né dè tɔ́gɔ yé ń má sé kà sùnɔgɔ dɛ́!
à bé báara mín ɲíni à ká à fɔ́ í yé í ká à dìla!
ò jínɛkamalennin fána nàna à kó Sirablen Karamɔgɔ mà
Samawurusu kó ń ká nà à fɔ́ í yé
í bé ála tɔ́gɔ mín kàn kà àle wéle dɛ́! ní í má à bìla à má sé kà sùnɔgɔ
í bé mɔ̀gɔ mín ɲíni kó í ká à fɔ́ ń yé ń ká à ɲɛ̀.
à kó tága à fɔ́ Samawurusu yé kó né kó né bé màgo mín ɲíni dén mìsɛn tɛ́ sé kà à báara dìla dɛ́!
ɔ̀ Sirablen Karamɔgɔ tóra tɔ́gɔ nìn kàn áa!
Samawurusu yé jínɛkamalen mɔ̀gɔ náani bìla
à kó á yé tága Sirablen Karamɔgɔ ní à sìdalan tà á ká nà ní à yé ń fɛ̀ Sutadunun yàn
à bé mɔ̀gɔ mín ɲíni à ká à fɔ́ ń yé.
né bárika ká bòn kà wúli kà bɔ́ Sutadunun yàn kà pán Segu kɔ́nɔna kó ń bé tága Sirablen
ń mána pán yɔ́rɔ ó yɔ́rɔ kùnná ń fùnteni bé tíɲɛni kɛ́ yèn.
à nàna ní Sirablen Karamɔgɔ yé ò júmasu
Sirablen Karamɔgɔ kó Samawurusu mà à kó né téri yé é yé mɔ̀gɔ bé sà tériya dè nɔ̀fɛ̀.
à kó Bakari Jan téri yé ń yé
Bakari Jan tágara Bilisi nìyɔrɔsara cɛ̀.
à dùn síranna Bilisi ɲɛ́
à nàna í yɛ̀rɛ kàlifa dá né mà
ní í yé à yé né fána bé fárinya díɲɛ ná ń bé fárinya kà dá é dè kàn.
sábu lá ɲɛ́ jìgintan tɛ́ sùnɔgɔ.
kɔ̀nɔw jìgi yé ɲɔ́gɔn yé kúngokolo rɔ́
búnahadamadenw jìgi yé ɲɔ́gɔn yé só
ɔ̀ fànga jìgi yé múgu yé.
fànga tɛ́ sùnɔgɔ hábada ní múgu tɛ́ à bólo.
à kó ń nàna í sɛ́gɛrɛ dɛ́! ò dé dàlilu lá.
áa!
Samawurusu kó Sirablen Karamɔgɔ mà à kó í yé kúma mín fɔ́ tìɲɛ dòn.
Bilisi ká kó à bárika ká bòn
né yɛ̀rɛ tɛ́ sé nkà ń kàramɔgɔ bé kɔ́gɔji lá
ò fána ká kɔ̀rɔ né yé
ò tɔ́gɔ yé kó Sangamaru.
ń fána bé wúli ń ká jínɛdabali lá ń bé tága ń kɔ̀rɔkɛ sɛ́gɛrɛ.
ní à yé dàlilu mín fɔ́ ń yé Bilisi kó lá ń bé nà à fɔ́ í yé.
ɔ̀ Samawurusu yé í bìn yàn sá kàbini Sutadunun yàn à yé í bìn kà à kɔ̀rɔkɛ Sangamaru sɛ́gɛrɛ kɔ́gɔji lá.
Sangamaru bé yèn kɔ́gɔji Senegali yɔ́rɔ mín áa!
ń tɛ́ à dɔ́n fó ní à sàlen bé sísan dɛ́!
kó ní ò tɛ́ háli bàto tɛ́ tɛ̀mɛn yèn fɛ̀.
àle dè ká kɔ̀rɔ jàmana nìn jínɛ bɛ́ɛ yé.
ɔ̀ Samawurusu nàna à kɔ̀rɔkɛ Sangamaru lá kɔ́gɔji lá
à kó ń kɔ̀rɔ ń nàna í sɛ́gɛrɛ dɛ́!
ɛ́ɛ Samawurusu!
à kó ń dɔ́gɔ é ká bɔ́ fó kɔ́rɔn ná kà nà né sɛ́gɛrɛ tìlebin yàn ò tùma mùn kɛ́ra?
à kó fɛ́n má kɛ́ à kó díɲɛ yé jìgi yé.
à kó né téri yé Sirablen Karamɔgɔ yé.
Sirablen Karamɔgɔ téri yé Bakari yé.
Bakari Jan yé Bilisi nìyɔrɔsara cɛ̀.
à tágara í kàlifa dá Sirablen Karamɔgɔ mà kó Sirablen Karamɔgɔ ká à dɛ̀mɛ fó à ná sé Bilisi lá à bé síran à ɲɛ́.
ɔ̀ né dùn fána Sirablen Karamɔgɔ yé né wéle kà ń ɲìninka à dàlilu lá
né kó Bilisiko à ká kó ká kùnba kó fó ń ká nà é sɛ́gɛrɛ yàn ní án bé à kɛ́ cógo mín.
Sangamaru kó tìɲɛ dòn.
à kó Bilisi à kó né túlomasama dɔ́ dén dòn.
à kó à bá tágara í kò bá dá lá tìlesen kùncɛ fɛ̀ júmadonya fɛ̀ à kà à gàrasɛgɛ sɔ̀rɔ jínɛ rɔ́ ò sèn fɛ̀.
à kó tàamasyɛn dúuru mín bé à lá à kó né yɛ̀rɛ nɔ̀ dòn.
à kó à sèn fìla jɛ́len bé fó à kùru lá
à bólo fìla jɛ́len bé fó à kùru lá kà à tà à ténda lá kà nà à bònbon lá à ɲɛ́da bɛ́ɛ jɛ́len bé nkà à fàri tɔ̀ ká fìn
à kùnkolo kùnbayara búnahadamaden tɔ̀w tá yé.
à kó né yé à tàamasyɛn dúuru bìla à lá
à tùn ká kán kà yɛ̀lɛma kà kɛ́ jínɛ dè yé nkà à yé án jànfa à tágara à bá yànfan fɛ̀.
ò tùma Bilisi ká kó ń bé í dɛ̀mɛ.
sábu lá ń yé à mɛ́n kó à yé kà Segu jàmana tɔ́ɔrɔ kó à kélen yé kà dùgu fìla kamalenkuntigiya kɛ́. à bé Maasina kámalenkuntigiya kɛ́ à bé Segu kámalenkuntigiya kɛ́ ò tɛ́ sé kà kɛ́.
mɔ̀gɔ kélen tɛ́ sé kà dùgu fìla kámalenkuntigiya sɔ̀rɔ.
ɔ̀ Sangamaru à yé tàfo náani dí Samawurusu mà.
à kó ní í tágara í bé nìn dí í ká mórikɛ mà.
ní mórikɛ tágara à bé tàfo náani nìn dí à térikɛ mà.
à bé tàfo fìla à bé kélen sìri sàgajigi fìnman kán ná à bé kélen sìri sàgajigi jɛ́man kán ná.
à bé sàga fìla nìn bìla ɲɔ́gɔn ná ù ká kɛ̀lɛ.
ní sàga nìn fìla nìn kɛ̀lɛla Bakari Jan ní Bilisi bé kɛ́ tèn.
à ká tàfo kélen sìri à ká sò kírikɛ kɔ́nɔ à ká à dá sò kɔ́ lá à ká yɛ̀lɛn kà í sìgi à kàn.
à ká tàfo kélen bìla à ká júfa kɔ́nɔ.
sɔ̀gɔma ó sɔ̀gɔma à ká tága í jɔ̀ Maasina síra lá sìɲɛ náani.
à ká Bilisi wéle sìɲɛ sàba
Bilisi bé à láminɛ à ká júfa kɔ́nɔ
à ká júfa dá mìnɛ à ká dòn ní à yé dùgu kɔ́nɔ
ò mána dáfa dɔ́gɔkun ná à ká à tó tèn
ò Sangamaru yé tàfo náani nìn dí Samawurusu mà ò júmasu kélen.
ò júmasu kélen Samawurusu fána nàna à dí Sirablen Karamɔgɔ mà.
à kó Sirablen Karamɔgɔ mà í ɲɛ́ túgu!
à yé à ɲɛ́ túgu.
jínɛdenmisɛnw yé à tà kà nà à bìla à sìdalan kàn fájiri bé sé à yé í tó kà à yɛ̀rɛ yé à ká sìso kɔ́nɔ.
dùgu jɛ́ra Sirablen Karamɔgɔ fána yé à dìla kà à kɛ́ à tá súguya yé.
à yé tàfo náani nìn kùru kà à bìla sɛ́bɛn kɔ́nɔ kà sɛ́bɛn kùru à lá kà sɛ́bɛn náani nìn dí Bakari Jan mà.
à kó Bakari í bé nìn sɛ́bɛn nìn kélen sìri í ká kírikɛ kɔ́nɔ.
í bé à dá sò kɔ́ rɔ́ kà í sìgi à kàn.
í bé nìn sɛ́bɛn nìn kélen nìn bìla í ká dɔ̀lɔki júfa kɔ́nɔ.
sɔ̀gɔma ó sɔ̀gɔma í bé tága í jɔ̀ Maasina síra lá í bé Bilisi wéle.
sìɲɛ sàba Bilisi bé í láminɛ dɔ̀lɔki júfa kɔ́nɔ.
í bé júfa dá mìnɛ ní à yé kà dòn dùgu kɔ́nɔ.
ní ò dáfara dɔ́gɔkun ná í bé à tó tèn.
ì bé sàga fìla ɲíni sàgajigi fìnman àni sàgajigi jɛ́man.
í bé à fɔ́ sàgajigi fìnman nìn yé Bilisi yé.
í bé sɛ́bɛn kélen nìn sìri ò kán ná.
í bé à fɔ́ sàgajigi jɛ́man nìn yé Bakari yé.
í bé sɛ́bɛn kélen nìn sìri ò kán ná.
í bé sàga fìla nìn bìla ɲɔ́gɔn ná ù ká kɛ̀lɛ.
ɔ̀ sàga fìla nìn mána kɛ̀lɛ dùn ní òlu kɛ́ra cógo mín í ká à dɔ́n í yɛ̀rɛ fána ní Bilisi bé kɛ́ tèn.
ɔ̀ Bakari nàna án fɛ̀ Segukɔrɔ.
à yé sɛ́bɛn kélen kála kà à dòn kírikɛ kɔ́nɔ sɛ́bɛn kélen kála kà à bìla à ká dɔ̀lɔki júfa kɔ́nɔ
sɔ̀gɔma ó sɔ̀gɔma à bé nà í jɔ̀ Maasina síra lá à bé à fɔ́ Bilisi ó!
à bé à fɔ́ náamu júfa kɔ́nɔ.
à bé à fɔ́ Bilisi ó!
à bé à fɔ́ náamu júfa kɔ́nɔ.
à kó kó ń yé í mìnɛ wà?
Bilisi bé í kánto dɔ̀lɔki júfa kɔ́nɔ ɔ̀nhɔn í yé ń mìnɛ!
à bé júfa dá mìnɛ ní à yé kà dòn dùgu kɔ́nɔ.
à bé dòn dùgu kɔ́nɔ yɔ́rɔ mín Bilisi fána sìgilen kùnmasii bé cɛ̀
à bé í kánto à ká bàrodenw mà
ò bɛ́ɛ rɔ́ Bakari Jan yé ń wéle Segu sísan dɛ́!
né dùn bé tága Bakari ká wéle lájɛ.
Bakari Jan yé dɔ́gɔkun kɛ́ ò lá
dɔ́gɔkun nìn kɔ́nɔ sɔ̀gɔma ó sɔ̀gɔma ní à yé Bilisi wéle à bé à láminɛ júfa kɔ́nɔ.
à mána júfa dá mìnɛ ní à yé kà dòn dùgu kɔ́nɔ Bilisi fána sìgilen fàrikansii bé tágama.
à bé í kánto à ká bàrokɛmɔgɔw mà
í ká à dɔ́n Bakari Jan yé ń wéle Segu sísan dɛ́!
ń dùn bé nà tága.
ɔ̀ dɔ́gɔkun dáfalen Bakari Jan yé sàgajigi fìla ɲíni.
à yé sàgajigi fìnman nín mìnɛ à kó nìn yé Bilisi yé
à yé sɛ́bɛn jɛ́man sìri à kán ná.
à kó sàgajigi jɛ́man mà nìn yé Bakari yé
à yé sɛ́bɛn kélen sìri ò kán ná.
à yé sàga fìla nìn bìla ɲɔ́gɔn ná
ù kɛ́lɛla.
Bilisi yé sàgajigi fìnman mín yé à Bakari Jan sàgajigi jɛ́manna gɛ́n kà à gɛ́n à mána kún à rɔ́ à bé à tù.
à mána kún à rɔ́ à bé à tù.
sàgajigi jɛ́man nìn bòlitɔ nàna sé kɔ̀lɔn kólon kùnná à yé í pán dìngɛ nìn kùnná.
sàgajigi fìnman nìn bòlitɔ nàna sé à mà à yé í pán à sèn fìla tágara dá dìngɛ sán fɛ̀
à yɛ̀lɛmana kà bìn dìngɛ kɔ́nɔ kà à sèn kári.
sàgajigi jɛ́man nìn sèginna kà nà í jɔ̀ à kùnná à bé à tù.
ɔ̀ Bakari Jan nàna í jɔ̀ ù kùnná kà ù lájɛ
à kó nìn kúma nìn fɔ́ra.
í bé à sɔ̀rɔ né ní Bilisi mána ɲɔ́gɔn yé fɔ́lɔ né bé bòli nkà à lában ń bé sé à lá.
ɔ̀ ń térikɛ kàbi ála yé díɲɛ dá à bé nìn cógo nìn ná sá
à mán dí à mán gó.
ní sɛ́gɛnbagatɔ kó díɲɛ ká gó à má nkàlon tìgɛ à súrɔfana tɛ́ à bólo.
ò tɛ́ díɲɛ díya dɔ́n
ní nàfolotigi kó díɲɛ ká dí à má nkàlon tìgɛ.
sábu lá à súrɔfana bé à bólo ò tɛ́ díɲɛ gɛ̀lɛnya dɔ́n.
ɔ̀ díɲɛ bé nìn cógo fìla nìn ná sá
ɔ̀ kàbi ála yé díɲɛ dá sàba ká fìsa sàba yé sàba yé sé sàba lá sàba ní sàba mán dí
ɔ̀ sàba mín ká fìsa sàba yé
kàbi ála yé díɲɛ dá à yé cɛ̀ɲiya dá kà dáwulatigiya fìsaya à yé.
mɔ̀gɔ cáman cɛ̀ ká ɲì nkà nɔ́ɔrɔ tɛ́ í lá.
à yé cɛ̀farinya dá kà tɔ́gɔtigiya fìsaya à yé.
mɔ̀gɔ cáman ká fárin nkà tɔ́gɔ tɛ́ í lá.
kà nàfolotigiya dá kà káarinciya fìsaya à yé.
nàfolo bé mɔ̀gɔ cáman bólo í káarilen tɛ́.
káari yé mùn yé?
nàfolo bé í bólo í tɛ́ sé kà à kɛ́ fìni ná kà à dòn í fàri lá.
í tɛ́ sé kà à kɛ́ dúmuni yé í tɛ́ sé kà à kɛ́ fóyi yé fó nàfolo bé í bólo dè. ɔ̀nhɔn ní nàfolo cáman bé í bólo.
nàfolo tɛ́ mín bólo ní à káarilen bé à bé dúmuni ɲùmanw kɛ́ ò dè ká fìsa à yé.
ò sàba ká fìsa ò sàba yé.
ɔ̀ sàba ní sàba mín mán dí
kàbi ála yé díɲɛ dá án dálilikɛlaw ní mɔ̀gɔ júgu mán dí.
ɔ̀ sìlamɛ fána ní káfiri mán dí.
ɔ̀ mùso fìla mín bé cɛ̀ kélen kùn òlu mán dí.
ní í yé mùso dí à sìnamuso mà kó à ká tága à fèere súgufɛɛ lá háli ní à má sàn à nàtɔ bé à jùru dòn.
ɔ̀ nìn sàba nìn ní sàba nìn mán dí.
ɔ̀ sàba mín yé sé sàba lá ò kɔ́fɛ̀
kàbi ála yé díɲɛ dá fáama dè yé sé fàantan ná.
kàbi ála yé díɲɛ dá nàfolotigi dè yé sé fàama ná.
ɔ̀ kàbi ála yé díɲɛ dá dùgadenw yé sé dángadenw ná.
ɔ̀ ń térikɛ sàba nìn yé sé sàba lá tàn
sàba ká fìsa sàba yé tàn
sàba ní sàba mán dí.
ɔ̀ Bakari Jan yé nìn bɛ́ɛ lájɛlen kɛ́ kà bán sá kálo kúra nàna kà nà bìla kɛ́nɛ kàn
Bilisi fána yé cí wúli kà bɔ́ Maasina kó kà nà à fɔ́ Bakari Jan yé kó kálo kúra tìle tán ní dúuru kó à bé nà Bakari Jan ɲìninka à ká sògosaracɛ dàlilu lá.
kàbi àle má sé kó lá àle nìyɔrɔsara bé dá Segu
mùn ná Bakari Jan yé àle nìyɔrɔ cɛ̀?
à kɛ́ra í kó mín síni dùgu mána jɛ́ Bakari Jan ní Bilisi bé nà ɲɔ́gɔn yé sókɛnɛ kàn.
Bakari Jan tágara sé fàama ná
ń bé à fɛ̀ í ká ń dɛ̀mɛ ní kɛ̀lɛbolo yé
í ká kɛ̀lɛ dí ń mà
kámalenw dí ń mà
ń bé Bilisi kùnbɛn sókɛnɛ kàn síni sɔ̀gɔma.
ɔ̀ fàama kó nìn tɛ́ báasi yé
Da yé tɔ́njɔnkulu mɔ̀gɔ dɛ̀bɛ ní tán bɔ́ kà à dí Bakari Jan mà
à yɛ̀rɛ dénkɛ kélen bé à lá.
Bakari Jan nàna í à ká só kɔ́rɔ ò dùgutila fɛ̀ à bé à lá kà sò fàri sùsa
à ká sòkɛ kúmana à fɛ̀ ò dón.
sò kó à mà Bakari
í bé sìgi lá ní í má wúli kà í jɔ̀ síni dùgu mána jɛ́ ní í ní Bilisi yé ɲɔ́gɔn yé à bé í fàga dɛ́!
wòro bìlen dɛ̀bɛ bé à kùn
wòro mín ká bìlen cóyi cóyi cóyi ò dɛ̀bɛ bé à kùn.
ní í fána má tága wòro bìlen dɛ̀bɛ nìn ɲíni jóona kà à sáraka kà à bìla í kùn í ní Bilisi mána ɲɔ́gɔn yé à bé wòro bìlen dɛ̀bɛ dí í mà
ò kɔ́rɔ yé í kántigɛlijoli yé.
ɔ̀ ní à yé wòro bìlen dɛ̀bɛ nìn dí í mà yɔ́rɔ mín í yɛ̀rɛ fána bé í bólo dòn í ká júfa kɔ́nɔ kà wòro bìlen dɛ̀bɛ nìn ɲɔ̀gɔn dí à mà
ní ò kɛ́ra à jìgila bé tìgɛ à ká sáraka bé lákari.
wòlonpɛtɛba bé à kùn à fálen bé à fɛ̀ síramugu lá. síramugu ɲɛ́ bìlen dòn
à bé à dí í mà kó í ká síramugu nìn mìn
ní í yé síra mìn í ká à dɔ́n à bé í fàga dɛ́!
áladelisiramugu dòn.
mùn bé ò lákari
í yɛ̀rɛ fána bé npɛ́tɛ bèlebeleba ɲíni kà síramugu kɛ́ kà à fá.
í ní Bilisi mána ɲɔ́gɔn yé ní à yé à ká síramugu dí í mà í bé kɛ̀nyɛ kà à ká npɛ́tɛ dáyɛlɛ.
à bé à fɔ́ npɛ́tɛ dí ń mà ń ká à dáyɛlɛ kà à dí í mà ń dɔ́gɔ
à bé npɛ́tɛ dáyɛlɛ kà à dí í mà
ní à yé à dí í mà yɔ́rɔ mín í ká síramugu bɔ̀n.
ní à kó à bé kúma í fána bé à fɔ́ áa!
ń kɔ̀rɔ síranpɛtɛ fílɛ nìn yé
ní ò kɛ́ra à jìgila bé tìgɛ.
ò dùgutilaba fɛ̀ Bakari dònna Segukɔrɔ dùgu kɔ́nɔ ò yɔ́rɔ bɛ́ɛ
à yé wòro bìlen dɛ̀bɛ ɲíni kà à kɛ́ à kùn.
kà tága cɛ̀ kɔ̀rɔbaw ɲíni kà síranpɛtɛ sàn kà síramugu kɛ́ à kɔ́nɔ kà ála màdeli à kàn
kà í sìgi kà Bilisi mákɔnɔ.
ɔ̀ dùgu jɛ́ra tɔ́njɔnkulu mɔ̀gɔ dɛ̀bɛ ní tán àni Da dénkɛ dén kɔ́sanin dɔ́ òlu fàrala ɲɔ́gɔn kàn àni Bakari Jan.
Maasina fúla ò ní Bilisi òlu fána cɛ̀ dɛ̀bɛ ní tán fàralen bé Bilisi kàn kà nà kó ù bé nà Bilisi bìla Segukɔrɔ.
dùgu jɛ́ra dàraka dúnna Bakari Jan ní tɔ́njɔnkulu cɛ̀ dɛ̀bɛ ní tán bɔ́ra Da dénkɛ fɔ́lɔ bé à lá.
Bilisi sèn fìla jɛ́len bé fó à kùru lá
à bólo fìla jɛ́len bé fó à kùru lá
à ténda jɛ́len bé.
à yé í ká múrufɛbìlen kɛ́ jàlamugu yé kà ò méleke à kùn ná kà dùgalenw cáracara à lá
à yé à sɔ̀rɔ dùgalenw má cáya kósɛbɛ!
án tɛ́ dùgalenko ɲɛ́dɔn.
tɔ́njɔnw mána à lájɛ ní dùgalenw bé tó kà yéelenyeelen ù ɲɛ́ kɔ́rɔ ù bé à fɔ́ kó ɲɛ́ náani dè bé à lá.
kó ní ò tɛ́ ɲɛ́kisɛ náani tɛ́ sé kà kɛ́ búnahadamaden kélen ná.
ɔ̀ Bilisi tùn yé másiri ó másiri cógo dè lá. mɔ̀gɔw bé síran à ɲɛ́ kójugu!
mɔ̀gɔ sí tɛ́ sé kà à lájɛ kósɛbɛ!
ní í yé à lájɛ dùgalenw dɔ́ sìgilen bé yàn dɔ́ sìgilen bé yàn ù kó kó ɲɛ́kisɛ náani dòn.
ù bɔ́ sókɛnɛ kàn tɔ́njɔnkulu mɔ̀gɔ dɛ̀bɛ ní tán bé Bakari nɔ̀fɛ̀
ní ù yé í tó kà Bilisi jɔ̀len yé fúratu dá lá
à sèn fìla jɛ́len bé
à bólo fìla jɛ́len bé
ténda jɛ́len bé
dùgalenw bé mánamana
tɔ́njɔnw kó Bakari mà.
yáli ò kámalen bèlebele jànmanjan mín jɔ̀len fílɛ ò yé fúratu dá lá à sèn ní à bólo bɛ́ɛ jɛ́len bé
ò tɛ́ Bilisi yé wà?
ɔ̀nhɔn Bakari Jan ò dòn
òlu kó wà báasi tɛ́ án bé í kɔ̀nɔ yàn.
í ní Bilisi mána ɲɔ́gɔn yé ní Bilisi yé í tà ní í yɛ̀rɛ fána yé Bilisi tà ní à má ɲɛ̀ mín kɔ́ án ná ò kɛ́ kà dòn dùgu kɔ́nɔ.
ɔ̀ Maasina fúlaw fána kó Bilisi mà
yáli ò kámalen jànmanjan cɛ̀ɲi mín nàtɔ yé ò yé sò kàn kà nà
ò tɛ́ Bakari yé wà?
ɔ̀nhɔn Bilisi kó ò yé Bakari yé.
ù kó àyiwa báasi tɛ́ án fána bé í kɔ̀nɔ yàn
à mána kɛ́ kíbaru mín yé án ná tága à lákali Maasina.
ɔ̀ Bakari Jan bɔ́ra Segu dònda fɛ̀ yɔ́rɔ mín à dénkɛ Sinbalan jìginna kà Segu dònda náani bɛ́ɛ sɔ̀gɔ kà à kónɲin bìla à kùn
kó ní à fà tɛ́ nà ɲɛ̀ bòli kɔ́ à ká bòli kà tága kúngokolo fɛ̀
à bòlitɔ kána dòn àle kàn Segu dùgu kɔ́nɔ
àle ná màloya à fílanw cɛ́ rɔ́.
ù ná tó kà à fɔ́ ɛ́ɛ!
é fà Bakari má bòli Bilisi ɲɛ́ ò sànko wà?
ù cɛ̀ fìla tágamana fó sò nàna ù kùnkolo sìgi ɲɔ́gɔn ná.
Bakari Jan kó à mà ń kɔ́rɔ Bilisi í ní sɛ̀!
sómɔgɔw ká kɛ́nɛ?
Maasinakaw ká kɛ́nɛ?
kɔ̀ri báasi sí tɛ́ yèn?
kɔ̀ri í ɲùman nàna?
à kó màharabanin!
ń dɔ́gɔ Bakari Segukɔrɔkaw ká kɛ́nɛ?
ń búranmusow ká kɛ́nɛ?
ń dénw ká kɛ́nɛ?
kɔ̀ri báasi sí tɛ́ yèn?
ń dɔ́gɔ ń nàna í ɲìninka
ń yé à mɛ́n kó í yé ń nìyɔrɔsogosara cɛ̀
ń nàkun yé ò yé dɛ́!
Bakari Jan yé à jáabi à kó ń kɔ́rɔ Bilisi ò tɛ́ báasi yé.
né hákili lá mɔ̀gɔ ní í bángera í hákili lá mɔ̀gɔ ká sɔ̀rɔ mín bé í dɛ̀mɛ.
é ká tó Maasina kámalenkuntigiya lá né fána ká tó Segu kámalenkuntigiya lá né hákili lá ò dè ká fìsa.
nkà é kélen ká fìla bɛ́ɛ kɛ́ ò mán ɲì dɛ́ ń kɔ̀rɔ!
ɔ̀ nkà ń kɔ̀rɔ nìn tɛ́ báasi yé
ní né yé í nìyɔrɔsogosara cɛ̀ fána né má sògo nìn cɛ̀ kà à kɛ́ dàlilu wɛ́rɛ yé kóyi!
né yé à cɛ̀ kà à dí í búranmusow dè mà
né hákili lá ò mán kán kó júgu yé
ɔ̀ nkà ní é wúlila fó Maasina kà nà né káma kó í bé nà ń ɲìninka sògosara cɛ̀li dàlilu lá dàlilu wɛ́rɛ tɛ́ à lá ò kɔ́ dɛ́ ń kɔ̀rɔ!
ní kɛ̀lɛ nàlen bé í mà kɛ̀lɛ bé né Bakari mà.
ní kɛ̀lɛ tɛ́ í mà yɛ̀rɛ fána kɛ̀lɛ bé né mà.
sábu lá Segu bɛ́ɛ ká à mɛ́n Bilisi yé à dɔ́gɔkɛ fàga sògo nɔ̀fɛ̀ ò màloya tɛ́ ń ná.
ò ná fɔ́ án kɛ̀lɛla dúmuni dè nɔ̀fɛ̀.
ɔ̀ Segu bɛ́ɛ ká à mɛ́n Bakari Jan fána yé à kɔ̀rɔkɛ fàga sògo nɔ̀fɛ̀ ò màloya tɛ́ né ná dɛ́!
bári è dè nàna bìn ń kàn.
né hákili lá é tùn kán kà cí bìla kà à fɔ́ ɔ̀ ń dɔ́gɔ Bakari ní é yé né nìyɔrɔsara cɛ̀ ò díyara ń yé ò tùma é ká tó ní Segu kámalenkuntigiya yé né yɛ̀rɛ bé tó Maasina yàn.
nkà ní é má ò kɛ́ fó é yé kɛ̀lɛ wúli né káma kɛ̀lɛ màloya tɛ́ ń ná túgun dɛ́ ń kɔ̀rɔ!
í nàli díyara ń yé.
ò yɔ́rɔ bɛ́ɛ Bilisi yé à bólo dòn à kùn.
à yé wòro bìlenman dɛ̀bɛ bɔ́ kà à dí Bakari Jan mà.
ɔ̀ Bakari Jan yé ò mìnɛ à kó ń kɔ́rɔ à kó ń bé nìn dɔ́n ó!
à kó né yɛ̀rɛ fána yé í ɲɛ́sigi ní wòro bìlen dɛ̀bɛ yé.
ní é yé né kántigɛlijoli jìra ń ná wà í yɛ̀rɛ fána tá bé né bólo yàn dɛ́!
ò yɔ́rɔ lá Bilisi gálabu kárila dɔ́ɔnin.
à tùn má à dɔ́n kà à fɔ́ Bakari Jan ká dɔ́nniya bé sé ò mà.
à kó wà ń dɔ́gɔ Bakari í dùn tɛ́ npɛ́tɛ mìnɛ kà í mìn?
né mín fɔ́lɔ yé dúnan yé síranpɛtɛ fílɛ nìn yé ò mínɛ.
Bilisi yé wòlonpɛtɛ dí Bakari Jan mà
à yé à dòsokodosoko kó à bé npɛ́tɛ nìn dáyɛlɛ à má sé.
hɛ̀n!
ɛ́ɛ!
nkɛ̀lɛn tɛ́ bàma dìngɛ fá ó!
Bakari kó ò yé tìɲɛ yé.
à yé síramugu nìn dáyɛlɛ kà à dí Bakari Jan mà yɔ́rɔ mín Bakari Jan yé síramugu nìn bɔ̀n dùgu mà.
ɛ́ɛ!
à kó ń dɔ́gɔ Bakari í má ń ká síra mìn kà bɛ̀n tìɲɛ mà
à dùn bɔ̀nkun?
à kó bàba ń bé síra nìn ɲɛ́dɔn
à kó síra nìn ɲɔ̀gɔn bé né yɛ̀rɛ kùn
í fána ká npɛ́tɛ mìnɛ í ká í mìn.
ɔ̀ Bilisi yé Bakari Jan ká síranpɛtɛ mìnɛ
à yé à bíri kà à ján kó à bé à dáyɛlɛ à má sé.
ɔ̀ Bakari Jan fána kó à mà à kó ń kɔ̀rɔ Bilisi ń ká síranpɛtɛ dí ń mà ń ká à dáyɛlɛ kà à dí í mà.
kálo tɛ́ jɔ̀ kálo kàn sá nkà dòlo ɲɛ́ dúmanw bé fálen à kɛ̀rɛ fɛ̀.
ù yé ò bɛ́ɛ lájɛlen kɛ́ kà bán sá
àyiwa Bilisi kó à mà ń dɔ́gɔ Bakari án dùn tɛ́ án nàkun kɛ́?
mɔ̀gɔ nàkun ká fìsa í yɛ̀rɛ yé dɛ́!
Bakari Jan kó ń sɔ̀nna.
à kó ò tùma ná é mín yé dɔ́gɔnin yé fɛ́n mín bé é bólo í tɛ́ ò lájɛ né ná?
Bakari Jan kó ò bé kɛ́.
Bakari Jan yé í bɔ́ ní à ká tàma yé.
à yé à kɛ́ kà Bilisi dàsi fó kà tàma tílala kà bìn dùgu mà à má sé kà háli dɔ̀lɔki sɔ̀gɔ.
à yé à bɔ́ ní tàma yé à yé à kɛ́ kà Bilisi dàsi fó kà tàma nún kùru.
à má sé kà dɔ̀lɔki sɔ̀gɔ.
ɔ̀ sɛ́bɛndennin bé Bakari kùn yèn sá
áladeli cáman dè bé à lá.
à yé í bólo bìla à ká júfa kɔ́nɔ kà ò sɛ́bɛnden bìla à dá kà í ɲín sìgi kíriri yɔ́rɔ mín
díden cáman bɔ́ra fúratu rɔ́ fàn bɛ́ɛ lájɛlen fɛ̀ kà Maasina fúlaw cín
ò díkisɛ kɔ̀ni kà ù cín òlu tágara Maasina.
Bakari Jan yé tàma sìɲɛ sàba kɛ́ Bilisi lá à má à dòn.
Bilisi fána kó ò tùma ń dɔ́gɔ Bakari í tɛ́ í jɔ̀ né fána ká à lájɛ wà?
Bakari Jan kó ò bé kɛ́.
Bilisi fána yé í bólo kɔ́rɔta ní à ká tàma yé.
à yé à kɛ́ kà Bakari dàsi fó kà tàma pán kà à bìn dùgu mà
à má dɔ́lɔki sɔ̀gɔ sànko kà sé à fàrisogo mà.
ò kɔ́fɛ̀ à yé í bɔ́ ní tàma yé à yé à kɛ́ kà Bakari Jan dàsi fó kà tàma kàla kári.
tàma kàla kárila yɔ́rɔ mín áa!
Bilisi kó nìn tɛ́ báasi yé
à kó háan!
ò háan!
tásuma bɔ́ra à dá kɔ́nɔ bàlawu!
tɔ́njɔnw bòlitɔ kó ò dè rɔ́ sá kó Bakari yé Bilisi lámaga kà à kɛ́ ánw kàn kà Bilisi Balasa lámaga kà à kɛ́ ánw kàn
án yé à fàra nkɔ̀ni kàn.
ɔ̀ tɔ́njɔnw bòlitɔ yé nìn yɔ́rɔ nìn fɔ́
kó kà Bilisi lámaga kà à kɛ́ ánw kàn kà Bilisi Balasa lámaga kà à kɛ́ ánw kàn.
ɔ̀ tɔ́njɔnw bòĺitɔ ní Da dénkɛ férekela ɲɔ́gɔn ná kà ò bìn kà ò kán kári.
ḿm tɔ́njɔnw bòlitɔ nàna fàama sìgilen lá bùlon kɔ́nɔ
Da kó à kɛ́ra dì?
Bakari dùn ní Bilisi kɛ́ra cógo dì?
áa!
tɔ́njɔnw kó Bakari ní Bilisi yé ɲɔ́gɔn tà
à má ɲɛ̀ mín kɔ́ án yé à kɛ́ ò yé.
à kó yáli né dénkɛ dùn bé míni?
áa!
tɔ́njɔnw kó án bòlitɔ kà nà án ní dén férekela ɲɔ́gɔn ná dɛ́!
à tùn bé kòlonkolon án sèn kɔ́rɔ dɛ́!
à tùn má sé kà wúli kà í jɔ̀.
ɛ̀ Da kó á tɛ́ à fɔ́ ò tùma ní dén sàra sá kɛ̀.
àyiwa tɔ́njɔnw kó wà fàama yɛ̀rɛ kó à dén sàra
wà à sàra à sàra. ɔ̀ Bilisi tágara í jɔ̀ yɔ́rɔ jàn ò dè rɔ́ sá
à ká tàma kìsɛ kárilen à ŋùnuŋununa kà à bɔ́ tàma kàla lá kà tàmabere jàlan nún bɔ́ à nàtɔ kán bé ɛ́ɛ!
nɛ̀gɛ bási bé mɔ̀gɔ dɔ́ fɛ̀ jíri bási tɛ́ í fɛ̀.
nɛ̀gɛ bási bé mɔ́gɔ dɔ́ fɛ̀ jíri bási tɛ́ í fɛ̀.
nɛ̀gɛ tɛ́ sé kà mɔ̀gɔ dɔ́ dòn nkà jíri bé í dòn. ɔ̀ Bakari Jan yé ò yɔ́rɔ dè mɛ́n sá à yé nɛ̀gɛ sìgi à ká sòkɛ lá à bòlila
Bilisi tùgura à nɔ̀fɛ̀ kà à gɛ́n.
ù sòw bòlitɔ ɲɔ́gɔn nɔ̀fɛ̀ sòw tágatɔ bé nìn yɔ́rɔ nìn fɔ́.
ɔ̀ sòkɛ fìla tùgulen ɲɔ́gɔn nɔ̀fɛ̀ sòw bòlitɔ bé nìn yɔ́rɔ nìn ná kà à fɔ́
ù yé Segukɔrɔ lámini sìɲɛ náani Bakari Jan má dònda sɔ̀rɔ.
ù yé Segukɔrɔ lámini sìɲɛ náani à má dònda sɔ̀rɔ.
Bakari Jan yé í kùnda Segubugu ní Segukura cɛ́ kàn
à yé à sɔ̀rɔ wólonwolonba bé yèn wólonwolon nìn má géren. ɔ̀ Bakari Jan bòlitɔ nàna sé wólonwolon nìn mà yɔ́rɔ mín à yé nɛ̀gɛ sìgi à ká sòkɛ lá Nyɔsɔn ná à yé í fàra ɲɔ́gɔn kàn à yé í pán dìngɛ kùnná kà tága í bìn fó à kɔ́ fɛ̀.
à bòlitɔ tɛ̀mɛnna.
Bilisi ní à ká sòkɛ nàna sé dìngɛ mà à yé nɛ̀gɛ sìgi sòkɛ lá sòkɛ nìn fàrala ɲɔ́gɔn kàn kà í pán sòkɛ nìn ɲɛ́ntɔrɔn fìla tágara dá dìngɛ sánfɛ̀ kɔ́taw jìginna à kɔ́nɔ.
sò ní Bilisi kɛ̀lɛla ɲɔ́gɔn ná kà nà bìn dìngɛ kɔ́nɔ
kà sò bìn Bilisi wóro kàn kà à sèn kélen kári.
ɔ̀ Bakari Jan bé bòli lá kà tága fó à ká sò yɛ̀rɛ yé í kánto à mà sá ɛ́ɛ!
Bakari tìɲɛ yé bòli yé í tɛ́ í kɔ́fílɛ?
jítɔya yé tìɲɛ yé nkà mɔ̀gɔ yé í kɔ́fílɛ sá dɛ́!
à sɔ̀rɔla kà kàrafe sàma à sòkɛ áa!
ɛ́ɛ!
Nyɔsɔn kó kàbi án yé án pán dìngɛ kùnná yɔ́rɔ mín Bilisi ní à ká sò bìnna dìngɛ kɔ́nɔ yén.
à yé à sɔ̀rɔ sòw ní ù tìgiw bé kúma ɲɔ́gɔn fɛ̀ í kó mín mɔ̀gɔw bé màsala cógo mín.
à yé à sɔ̀rɔ díɲɛ lában má nà
díɲɛ nìn wágati nìn séra kó bɛ́ɛ dábilara
ɔ̀ Bakari Jan sèginna kà nà í jɔ̀ Bilisi bìnnen ná dìngɛ kɔ́nɔ
ɛ́ɛ! à kó ń kɔ̀rɔ Bilisi í sàra dɛ́rɛ!
ɛ́ ɛ̀nhɛn Bilisi kó ń dɔ́gɔ Bakari
ń yé ála mɛ́n ń má í mɛ́n!
Bakari Jan yé í cún kà bɔ́ à ká sò kàn yɔ́rɔ mín Bakari Jan ká sòkɛ yé í pán kà í báari Bilisi ká sòkɛ lá
ù yé kɛ̀lɛ dáminɛ fó Segukɔrɔ dùgu kɔ́nɔ.
ɔ̀ Sinbalan jìginna ò nɔ̀ kà Bakari Jan ká sò mìnɛ kà ò sìri kà Bilisi ká sò mìnɛ kà ò sìri kà í sìgi.
kàbi sɔ̀gɔma fó tìle bé nà kɛ́ sélifana yé à má à fà yé à má Bilisi yé.
jàa kàbi Bakari Jan yé í cún Bilisi kàn dìngɛ yɔ́rɔ mín Bilisi sèn kélen wúlila
à ní Bakari Jan yé sìyɛnbɔ dáminɛ kàbi sɔ̀gɔma fó kà tìle kɛ́ sélifana yé.
à má sé kà à bìn. Bilisi sèn kélen kárilen bàga wúlila à fɛ̀ sá
à yé í sìgi dùgu mà ù yé ù bólo kɛ́ kà ɲɔ́gɔn bùgɔ kà dɛ́sɛ ò lá sá kà bùguri cɛ̀ kà à séri ɲɔ́gɔn kàn.
ɔ̀ fó Bilisi ní tɔ́ɔrɔla sá à sèn kárilen kɔ́ ò dími bárika bònyana à kàn à yé sàya tà sá kà bálo bìla
é nɔ̀ tɛ́ ó!
í bòlila kà tága í kàlifa dá Sirablen Karamɔgɔ mín mà í yé Samawurusu sɛ́gɛrɛli mín kɛ́ Samawurusu tágara né mɔ̀kɛ sɛ́gɛrɛli mín kɛ́ Sangamaru sɛ́gɛrɛ kɔ́gɔji lá.
òlu ká báara dè yé nìn yé kó ní ò tɛ́ é kélen tɛ́ sé ó!
ɔ̀ nkà mɔ̀gɔ kélen tɛ́ díɲɛ bán!
ála dè yé né sàta dòn é rɔ́ sá kà sábu kɛ́ nìnw ká báara júgu yé.
í jɔ̀ ń ká ń ká nɛ̀gɛhayaminanw bɔ́ né ná
háyaminanw bé ń ná ń ká ò bɔ́ ń ná í ká à sɔ̀rɔ kà ń fàga
kó ní ò tɛ́ í tɛ́ sé.
ní án yé à tà nìn wágati mà fó kà síni dùgu jɛ́ í ká mùru tɛ́ sé kà dábɔ ń ná.
ɔ̀ Bilisi kà à sɔ̀rɔ kà à ká nɛ̀gɛhayasɛbɛnw bɔ́ à lá kà òlu fìli.
Bakari Jan yé mùru dɛ̀ɲɛ kélen dɔ́rɔn à kùnkolo tìgɛla kà bɔ́ à kán lá.
yànni à kùnkolo ká tìgɛ kà bɔ́ à kán ná mùru dɛ̀ɲɛ kélen Bilisi kúlela déwu!
à kùnkolo tìgɛ kà bɔ́ à kán lá yɔ́rɔ mín Bakari Jan kà à tà à kínisen lá kà nà à bìla à kínibolo lá ù bɛ́ɛ lájɛlɛn sàra.
à fàn kélen bɛ́ɛ sàra kà ò bɛ́ɛ ní bɔ́ à lá.
à tɛ́ sé kà wúli kà í jɔ̀.
ɔ̀ kúlekan bɔ́len à dénkɛ Sinbalan sɔ̀rɔla kà sò mìnɛ
à kó kúlekan bɔ́ra sá dɛ́!
Segubugu ní Segukɔrɔ cɛ́ ní án ká tága à lájɛ?
í bé à sɔ̀rɔ Bilisi yé bàba fàga sá kɛ̀.
ɔ̀ Sinbalan nàna ò dè rɔ́ kà nà ò sɔ̀rɔ Bakari Jan sìgilen bé Bilisi kùnkolo kùnná
à má sé kà wúli kà í jɔ̀.
à kó bàba à kɛ́ra dì?
ɛ́ à kó ń dén Sinbalan né yé Bilisi fàga dɛ́ nkà Bilisi yɛ̀rɛ yé né fàga kóyi!
sábu lá né fàn kélen bɛ́ɛ sàra háli ń tɛ́ sé kà wúli kà ń jɔ̀.
ɔ̀ Sinbalan nàna ò dè lá kà à fɔ́ Segu fàama yé
ɛ́ɛ mɔ̀gɔtigi!
á bɛ́ɛ lájɛlen tùn bé síran Bilisi mín ɲɛ́ né fà yé à fàga
nkà mɔ̀gɔw bìla ù ká nà Bilisi kùnkolo tà àni né fà.
ɔ̀ Da yé kámalen cɛ̀ mùgan másiri ò rɔ́
mɔ̀gɔ tán ní dúuru nàna dòn Bakari Jan kɔ̀rɔ
mɔ̀gɔ dúuru dònna Bilisi kùnkolo kɔ̀rɔ
ù yé ù tà kà nà ní ù yé Segu. Sinbalan nàna ò dè lá
à kó fàama!
í tá yé Segukɔrɔ yé nkà í tá tɛ́ né Sinbalan ní yé.
Segukɔrɔ ní à nɔ̀jamana bɛ́ɛ tùn bé síran Bilisi mín ɲɛ́ né fà fílɛ kà ò fàga nìn yé
nkà né fà fàn kélen sàra dɛ́ mɔ̀gɔtigi!
kà à tà nìn bì sélifana nìn ná kà sé síni sélifana mà ní né fà má kɛ́nɛya né bé é fàga kà tíla kà ń yɛ̀rɛ fàga.
Da kó ò dè rɔ́ à kó ò yé tìɲɛ yé Sinbalan ń yé í dɔ́n!
ɔ̀ Da wúlila ò dè rɔ́ sá kà bámanan ní móri fàra ɲɔ́gɔn kàn kà nà í jɔ̀ ù dá lá
ù mɔ̀gɔ dɛ̀bɛ ní tán ù bé só kélen kɔ́nɔ.
à kó wà kélen dòn Bakari Jan fílɛ nìn yé à fàn kélen sàra Bilisi ɲàma fɛ̀.
kà à tà bì sélifana ná kà sé síni sélifana mà ní Bakari má kɛ́nɛya à dén Sinbalan bé né fàga
nkà né fána bé áw bɛ́ɛ fàga yànni Sinbalan ká sé ń mà
ɔ̀ móri ní bámanan
mín bé fúra tìgɛ ò bé ò tìgɛ
mín bé à kɛ́ kírisi yé ò bé ò kɛ́ ò yé
móri mín bé à kɛ́ háya yé ò bé ò kɛ́ ò yé
mín bé à kɛ́ nási yé ò bé ò kɛ́ ò yé.
ù yé Bakari Jan kòli dáminɛ kàbi sélifana
dòndon bé kàsi tùma mín à fàn kélen sèginna à cógo rɔ́
kà à kɛ́ í kó mín à bé sàn mùgan bɔ́ à má bàna.
ɔ̀ dùgu jɛ́ra Bakari sèginna ò cógo rɔ́ à nàna à ká só.
ɔ̀ Bilisi kàbi Bilisi bɔ́ra Sinyaro sá kà nà à nàtɔ yé à ká cɛ̀so dásɔgɔ
à má dáyɛlɛ túgun fó kà nà à bìla bì wúla nìn ná.
à kɛ́ra bɔ̀gɔton yé tèn. 
háli mɔ̀gɔw tɛ́ à dɔ́n kà à fɔ́ só dòn.
Bilisi tùn bé Sinyaro dè.
ɔ̀ Bakari Jan à má tó múguda rɔ́
à dénkɛ Sinbalan Segukaw yé à jànfa kà à fàga
ní í bé Segu bátintin kàn bákɔ́lá fɛ̀ jɛ́kɛnɛ mín bé yèn à sàra yèn ù yé à jànfa kà à fàga yèn kó à tóra jɛ́kɛnɛ kàn kɛ̀lɛ rɔ́.
Sinbalan má sà kà dén tó.
ò Bakari Jan fána à má tó kɛ̀lɛda lá.
à sàra à ká dálan kàn Segukɔrɔ.
Bakari Jan mùso kàsitɔ dè yé nìn yɔ́rɔ nìn dá
kó òlu ká jùra bìnna
kó ù ká sògoden jùra bìnna
ù ká tòden jùra bìnna
jèlidenw bé wɔ̀yɔ kó ù jàtigi ɲùman à tágara í dá.
ɔ̀ ní Ba Nsumana yé à kɛ́ à ká Kaja fàsa yé kɔ́sa nìn ná.
ò Bakari Jan ní Bilisi ká kóɲɛ à kɛ́ra nìn kɛ́cogo nìn ná tàn
Sonsannin ni Surukuba tagara sojɔ la
Sonsannin ko a ka taga sojɔ la. So tɛ a bolo, so tɛ Surukuba bolo. U bɛ si u fa ka bulon de kɔnɔ.
Sonsannin nana Surukuba sɔrɔ a ka so ko:
« Surukuba, Ee Surukuba!
Na an ka taga so jɔ. 
Surukuba ko: Aï! n bɛ si n fa ka bulon kɔnɔ, fɛn o fɛn hali syɛ o bɛɛ bɛ yan.
Ko, ni san nana ka i fa bulon bin i bɛ si min?
NAN
Sonsannin ko: - A ka ɲi.
A tagara ». Sogomada fɛ Sonsannin ye sojɔ daminɛ. A ye baarakɛminɛnw ta a kun na, a tilenna tagakasegin na.
Surukuba bɛ sunɔgɔ la.
A ye bɔgɔ ni ncɔ fasa ka dana kɛ, a ye da kɛ.
Surukuba ye a da mangoronsu dulen na.
Sonsannin ye ncɔ dilan ka Surukuba to syɛlafilɛ la.
Sonsannin tagara Surukuba nɔfɛ :
« Na an ka taga so bili. Surukuba ko:
Aï ne tɛ taga, n sɛgɛnna. Sonsannin ko:
D'accord.
Sonsannin ye i jija ka a ka so ban.
A nisondyalen don, so banna.
Su kora, Sonsannin donna a ka so k'a bɛ i da, Surukuba donna a fa ka bulon kono k'a bɛ i da.
U bɛna sunɔgɔ tuma min, fiɲɛ cira, san nana.
Hali Surukuba ma ɲɛsɔrɔ ka fini don a kan na, a fa ka bulon binna.
Surukuba ɲɛginnen, a yɛ i jo yiri jukɔrɔ. A bɛ miri la a bɛ si min.
A nana Sonsannin sɔrɔ a ka so.
Sonsannin tun bɛ sunɔgɔ la Surukuba ye da gosi ka a weele:
« Sonsannin, n kɔrɔ Sonsannin da yɛlɛ, ne don.
Sonsannin ye da yɛlɛ.
Sonsannin n kɔrɔ Sonsannin! N bɛ se ka n da i fɛ wa?
I bɛ se ka na i da kɛ. Ne ma fɔ i ka na an ka taga so jɔ wa? I ma i ban de?
Surukuba donna. A ko: - Sonsannin!
n bɛ se ka n da ka sunɔgɔ wa?
I da ka sunɔgɔ kɛ! Ne ma a fɔ i ka na ka ta so jɔ, e ma i ban wa? »
Surukuba ye a da Sonsannin ka so.
Sonsannin fana ma kuma a fɛ.
Sonsannin tagara biɲɛ janba dɔ ta, ka o bilen, ɲama ɲama ɲama...
O bilennen, ka na a sɔrɔ Surukuba bɛ sunɔgɔ la, ka o don Surukuba bobara la.
Surukuba ye i pan ka wili:
« N ye mun kɛ i la?
N'ye a sɔrɔ yɔrɔ min na, n bɛ o bla yen
Telefɔni rezow togodaw la, Mali la. 
An bɛ nin antɛni jan ninnu ye dugubaw kɔnɔ, an b’u ye togodaw la fana.
Telefɔni rezow don.
Yalima u bɛɛ bɛ marisiye cogo kelen na wa?
Ni telefɔni rezow bɛ marisiye ni kuran ye dugubaw kɔnɔ, togodaw la, u bɛ marisiye ni gurupu ye.
An bɛ nin antɛni ninnu sigilen ye an ka dugu dɔw kɔnɔ ani gurupuba fila minnu bɛ ɲɔgɔn falenfalen.
O gurupu ninnu bɛ taji sɔrɔ tajibaraba dɔ fɛ. Rezo ninnu kɔlɔsilen bɛ duguw demisɛn dɔw fɛ minnu bɛ sara kalo o kalo rezo tigiw fɛ.
Togodalamɔgɔw n’an ka duguden minnu bɛ dugubaw kɔnɔ, rezo ninnu b’olu kalanso ɲɔgɔn kunnafoniko sira fɛ a n’an ka tunkarankew.
Miirizan (Zan le Perspicace)
Nin kèra doma dò ye, ko Miirizan, maaw ma dan sòrò a ka ko la.
A tè bamananya kè, a tè moriya kè, wajulikèla yèrè tè; baro kòni ka d'a ye kosèbè.
Maaw ko doma don, ka d'a kan a kalannen don, maa faamuyalenba, w'a ye dinyèn yaala ka ko dòn.
Bèe k'i m'a nyògòn sòsòlikèlaba ye.
A t'i kun don foyi kelen kòrò n'a ma daluya sòr'o la.
A ka kuma bèe ye: “è, mun bè maa ni bagan danfara, hakili tè?
Wa hakili kèkun ye, an ka bò a nun ma; an jo don ka taasi.
Ko bèe ye nyènyinifèn ye.
Mun yèrè ye hakili nafa?
Nyè-nyini, faamuya”.
Maaw de ye Miiri far'a tògò kan, n'o tè a tògò yèrèyèrè de ye Zan.
Miirizan, fasojama kanu b'a yòrò, a ni jama bè doroko.
Bèe kòni da bènn'a ma ko a tè da foyi kelen na, fo a k'o kisè sògòbè, ko a ka sòsòli n'a ka kosègèsègè tèna kè hèerè ye.
Nka n'a fòra ko sòsòli ka d'a ye, a tè sòsòli kè bèe fè.
A y'a dòn maaw bè yen, u t'a fè u ka sòsò; maaya dun ye gasi ye.
Miirizan m'a ka kolaseereya tòmò.
Kabin'a ncinin, a tè ban nyininkali la a baŋebaaw dafè.
A fa Kariba kèra maa faamuyalen ye, gafemarala tun don.
Miirizan fa y'a don kalan na, a nana kalan kanu k'a tòpòtò.
A ka ko y'a karanmògò Nci diya ka tèm'a yèrè fa kan, kalandennyumanya y'a sababu ye.
A n'a karanmògò Nci kèkun flè teri sèbè ye.
Don dò, kalanbla fè, Miirizan tun taara kunnyògòn kelen k'a mòmuso bara, kin wèrè la.
U denmisèn damadò ni mòmuso ye nyògòn dalajè.
Mòmuso bè ka nsisin da.
Tuma dòw, denmisènw b'u tigè yèlè kan, tuma dòw u b'u kè sewu.
Musokòròba tlala ka shuyansirin dò da: ko musokòrònin dò n'a shunyògònw y'a denw bèe kelen-kelen dun fo ka se wolonflanan ma.
Nka shubaamusokòrònin in dèsèr'o la, ka d'a kan maa dò ye fèerè nyin'o ye k'o kisi.
O de kèra shubaamuso in satè ye.
Ko a satò, a ye maa danma min n'a denw dun, a yèrè da jòr'a bèe la.
Fo ka t'o nsirin in ban, denmisènw masumanen tora, k'u dabali ban, cogo min maa bè son k'i yèrè woloden dun shuya la!...
Zan ni denmisèn wèrèw yèrè labanna ka siran mòmuso in nyè.
Mògòw dalen, i k'a dòn Zan nana sogo jugu kè, a furadanma a ma min nywan ye.
Dugu jèlen, a ma fla k'a la, a bolila ka taa faso la.
K'a minè k'a farifaa, k'a nyènasisi ti.
Fa y'a nyininka, ba y'a nyininka, kolokoto, a ko foyi t'a la.
Somaaw dun labanna k'a dòn foyi kelen ma don a n'a mòmuso cè.
A kèra a ye ba fan ye k'a to yen, o dun t'a sòn ye.
Foyi t'a n'a bangebaaw cè mandiya kò.
U kònònafilila.
A ma nyè, a y'a karamogo sègèrè, a nyènasisilen don nin bèe ye.
Foli kèlen, a y'i sigi k'i suma.
Karamògòkè ko a ma:
E, a kèra di Zan?
Mun kè'r'i la?
Foyi!...
Sòonin, a y'i kanto:
Karanmògò...
Ne ko shubaaw bè maa dun shuya la cogo di de?
O nyininkali balala Nci la, k'a tònshi jò dòonin.
Aa!...
N dògò, nin ye nyininkali fa n'a ba ye dèrè.
A dun kèra di?
I bè jòrò shuyako la mun na?
E!...
Karamògò, fèn min ne sogora de ko... Ko shubaaw ye n dun...
Cogo di?
U tun bè sogo la cogo di?
I dònbaa tun b'u la wa?
Ohò!...
Nci sigilen tora, a bè nyini ka wòshi; a jòròkun kèra a kana kè Zan kònò ale y'o shubaaw dò ye.
N ko de, karamògò,...!
kana fèn fò maa shi ye dè!...
Ne sogora ko Ma n'a shunyògònw jèra ka n dun, fo n kunkolo.
Komin u y'a sòrò o ka kunan, u y'o da tèrèndè, k'o kè shujòlòkòlasagolan ye...
Nci fari sinna ka fon'a kan; a yèlèla, k'i bolo da cènin kan na.
Denmisèn, kana jòrò, foyi tè k'i la.
E nyè t'i kòrò bèe la, u balolen nyuman don, u jumèn dunna?
N'o don, u tun tèna dun e nyè?
I y'a dòn i bangebaaw b'i fè dè?
Ohò!...
A fò maa woloden kanu b'i yòrò cogo min, i bè sòn k'o shuya?
Yal'e dara shuya la wa?
Mun na?
N ko Mama y'a fò nsirin na ko shumusokòrò dò y'a den bèe dun fo kelen.
Karamògò y'i kun kòmi.
Anhaan!...
Kana d'a la, miiri shu don.
Kuma lankolonba don.
I m'a ye, shuyako ni nyènyini miiri shu ma ta dòwèrè kan juguya ni bònèkisè blen kò.
I b'a sòrò fana, sinaya jugu, fadenya jugu, wali hasidiya b'o ju la.
O, maa jugu man'a ka danajuguwale kè ka dogo maaw na, u b'o kèwale da “shuya” ni “nyè-nyini” kunna.
Foy wèrè tè, a ma sòrò ka sègèsègè dòròn de k'a waleya da kènè kan, n'o tè ko shi tè yen, min tè kènèkanko ye.
Kònniya ni bènbaliya gèlèn siratigè la, shuya ni nyènyini miiri shu nkalon fana bè da maa na.
O de kòsòn, musokòròw b'u niyòròtògòcèn sòrò ka tèmè maaya kun-da bèe kan.
O tèmènen kò, “shuya” ko o, “jinè” ko o, nin miiri shu danmantan tun kèlen bè ka jamana dòw kun fa gale, nka, bi, o miiri shu dajira yen a mènna!...
Nin miiriya sugu, nafa shi t'u la kunma-yèlèma kò.
I y'a mèn?
Zan fari foninen hakili latigèlen ye dò baro ka sòro ka taa so.
Miirizan bè ka nyèntigè, a b'i sòn kalan ni kow faamuya nyinini na.
A be to ka t'a fa yòrò gafebon na, gafekalan kanma.
N'a ni fa fèrèla so, o ye nyininkali ye sa.
Fa n'a fò tuma dò, “n ma sòrò k'o dòn”, wali, “taa nin gafe masina kalan, i na faamuya sòrò a ko la”.
Ba fana bè nyininka; karamògò kòni, an-an, o nyininkali ka jugu a bèe ye.
Nin shi m'a to Miirizan ka baara bla kò.
Miirizan nana kè funankè ye, a n'a flan saba de ka teriya sèbè ka di: Fankelen, Seriba, ni Jigi; u saba bèe faantan.
San kèra, a ganna maaw da la kòlòkòlo tè, n k'a fò faantanjama da la sa kè.
Kònogò ye jamana fan caman labò; o kò, nyòninsanko juguyara Miirizanw ka dugu kònò, o san kelen.
Zan ni Seriba ni Fankelen nan'u sigi baro la Blaŋalama tògò dò kan wuladanin fè, u ni dugu kolakalilaba dò don, ko Mènkòrò.
SERIBA – Ee!
Maam!
A' m'a dòn Blanŋalama ta in kèra kinikiniko dan ye den fla bèe ka sa ka da nyògòn kan kunnyògòn kelen kònò.
Salon saminyè fana, a denkè fòlò yèrè, sanpèren jiginn'o kan k'a to jiri janba dò kòrò sandogo, u bòtò sènè na.
FANKELEN – Kinikiniko dan don.
A den tò de tora denmusonin fla ni denkò kelen ye.
A ka kònyòmuso Farima in kòni, cèn na a tere man nyi.
SERIBA – Maaw b'o de fòlo kosèbè.
Nka kuma kelen t'u da; dòw yèrè ko kònyòmuso denkènin Jènfa de tere don.
FANKELEN – Ni Blaŋalama ma nin muso in n'a den bla fyew, u tere b'a ka du ci.
MENKORO – Aw bè Blaŋalama n'a denkè blaliko la hali bi wa?
Aw n'an kò.
Jaa, aw tè Blaŋalama ka donkabò kalama moriw kan.
A denkè fòlò sara minkè, a ye morikè Batuta sègèrè, o ka sanpèrènhaya d'a n'a ka denbaya ma, u ka kisi.
A ye wa tan de juru ta ka di Batuta ma o kòsòn.
A selen o ma kokura, o ko a ma, ko a ka kònyòmuso tere de bè k'a ka ko bèe gèlèya tan, ko fo a k'o bla de.
Komi o muso in b'a ni kan, o blaliko kuma t'a la.
A ye moriba wèrè sègèrè ko: Handuurulay.
O ye kan wèrè fò a ye.
Ko kònyòmuso denkè in de tere ka jugu fo k'a danmatèmè.
A k'o mabò a la.
Blaŋalama y'o dajir'a ka kònyòmuso mandi la minkè, Farima ko petu!
Ko ale den bè fili sununkun fèn o fèn kan, ale bè fil'o kan.
Blaŋalama bè mun kè?
A ye Handuurulay sègèrè tun o ka flèli kè halibi.
O ko a ma baasi tè.
Kunnyògòn kelen tèmènen, Handuurulay ka jaabi kèra: “Ne ye saraka min ye den in ka ko nyèna, o ye sagajigi de ye, min kunkolo bèe finnen don k'a fari tò bèe jè.
I b'o faa jumadon fajiri k'o sogo di ala ka maa nyumanw ma, ani woro jè kèmè.
O fajiri kelen in na, i bè den in kun di ka alatògò d'a ma.
O tògòko to n yèrè ma.
I bè sòrò ka den in don morikalan na.
A kana don nanzarakalan fan shi la... I y'a mèn dè, o ka gèlèn kosèbè; n'a donn'o na dòròn, a tere bè segin a' ma... I y'a mèn dè!
Blaŋalama y'a ta kè naamulaminè ye.
Ka fòlen bèe bò a sira fè fèrètètè.
Jènfa tògò bòr'a la k'a moritògò kè Arabana, a sankònòntòn.
O kèra kunun an kòrò.
MIIRIZAN – I ko di?!...
MENKORO – Fò n y'o f'i ye!
SERIBA – Blaŋalama dun y'a bolo bl'a kun o la dèrè!
MENKORO – Ee!
Sagajigi kelen ni woro kèmè sòngò ani flèlisara wa tan ni duuru jè, o n'a ka denbaya ka daji dun?...
FANKELEN – I k'a dòn Blaŋalama ta kèr'a dakan y'a bolo.
MIIRIZAN – Sin k'a fò danga sa kè, wali tacèn, o de fòtò don in fè.
FANKELEN – Tacèn jumèn?
N m'o fò i ye, n ko dakan.
Tacyèn cogo di, a ta nyètò, ko tacèn!
Nin sarakonin bolen ye nin ye, e tigèr'o la wa?
E kòni tè da ko shi den kelen na.
MIIRIZAN – Ko kelen de bè ka ne kamanagan, kunmasiriko don jaati!
Faantan ka kè, a tè taasi a faantannyògòn ka sègèn ni nyani kòrò la, a tè taasi a yèrè ta la fana.
A b'i ko faantan t'a faantannyògòn fè, w'a t'a yèrè fè.
Ne m'a dòn, k'i taasi faantanjama ka lanògò ni faantansèrè ka nyèsuma kun jònjòn na, o bè min kelen cèn o.
N ko hakili kèkun ye maa na, i ka bò a nun ma de.
Ka to k'i kun fa miiri shu ni komayèlèmawalew la, o bè faantanw ka sègèn bana jugu in furakè cogo jumèn kelen na de?
Dakan, dè, shuya ni jinèko dè, muso terejuguko dè, flèli ni ŋanamuŋanamu damantan, aw ma sòmi ko nin bèe ye fèrèbaatòsèrè ka daamu jiidilan n'a sèmèntiyalan de ye, ni sègèbaatòw ka tacèn b'a la?
Kotigisèrè bè mun nyini?
Faantanjama k'a shi kè lanògò la ka to ni dèsèbaatomiiri ni dèsèbaatòkan y'u da kudayi.
Aw m'a dòn jamakulu kunmayèlèmanen, foyi mara man di k'a bò, wa i b'a tònò bò fo a sèmèdli.
FANKELEN – O ye cèn ye sa, nka faantan ni faama bèe bè batu kè, ka ala deli; wa dakanko, an'i bè min minè miirilankolonya ye, nin bèe dannaya, faamaya ni faantanya t'o la.
SERIBA – Sòsòli kòni t'o la.
MIIRIZAN – Ayi!
Kuma jèngètò don!
N ko de, mun bè faantan-jama kunmasiri k'a bali k'a ka nyèsumabaliya bana jugu nyè nyini k'a furakè, fo ka to miirilankolonya dibi jugu kònò?
Jòn kelen ka hèerè ni daamu b'o la ni kòtigisèrè tè?
Faama ni faantan bèe bè batu ni miirilankolonya na kè!
Ni setigi ni sòròbaatòsèrè y'i sen b'o konyè na k'a to faantanjama dòròn bolo, u kòrò tèna dòn jòona.
Belebele tèna bò hakilisonyè na!
N'a'y'a' taasi, a' b'a faamu ko faantanjama de naamunen bè miiri-lankolonya shu-jò de kònò sago-kèsèrè ye, ko da-kan!
A' k'a dòn fana, dinyè furadanma, sègènbaatòjama bè batu la kudayi; o batu kòtigèbali in ma foyi kisè kelen bò a ka lanògò la fo k'a jiidi kò; a ma foyi kisè kelen nyè maaya tlenni n'a basigi ni jogonyumanya na, jamakulu ka wasa n'a ka yèrèmahòrònya ba kan.
Miirilankolonya ni batu, ŋaniya lankolonba, èlè, ŋaniya kòsalen don, n'o tè mun b'a dèsè ka maaya kònò tlenbaliya ni kuntanya silasa, fo k'u sòn ji, fèrèbaatòw ka bò a nun ma.
O tuma, a bè kòn ko a nyèci ye ka faso-jama kunmayèlèma de, yaasa a jugu sago na jiidi.
MENKORO – E, cè!
A bè kè di?...
MIIRIZAN – A bè kè di?!
O bè jamakulu taasi n'a ka nyènyini daluma bolo.
MENKORO – Ayiwa!
N bèna taa so fòlò, sotaatuma yèrè tèmèna o.
Baro wulila o cogo la.
Miirizan ka daluya in y'a baronyògònw miiri janya dòonin, nk'a ma foyi kelen yèlèma u delinnamiiri n'u delinnako la.
Kòngò san tèmènen ka san saba nyògòn kè, Miirizan blala ka taa jamana dò la ka kalo wòorò kè k'a ka kalan sèmèntiya.
A ye teriya sama a kalandennyògònw fè ka bò jamana wèrèw la, minnu nalen tun bè a nakun kelen in na.
A n'u cè sòsòli kòni tè kòtigè fiyewu.
Sibiridonya dò, nyènèjèba kofòra, kabi kunnyògòn kelen a bè kofò: ko jinèmoriba dò bèna nyènèjè bò shufè.
A fòra ko doma in nywan ka dògòn Farafinna gelen kan.
Shuyako ni dabali-banko danma-danma, o y'a dònko ye: a bè se ka maa kuturu don buteli kònò; a bè se ka maa faa ka segin k'i kunun; a bè se ka bere fili sanfè k'i pan ka sig'a kan san ni dugu cè, wali ka bereke yèlèma ka kè marafa ye ka bugurimugu k'a kònò ni k'a ci; ko a bè se tun ka gòngòrònkurun yèlèma ka kè sanu, wali luulu ye, a tè segin ka yèlèma blen, a bè to sanu, wali luuluya la; a tè fò ka ban...
Miirizan ni Sòmi ko payi!
Sòmitògò in y'a kalandennyògòn dò ye.
Komayèlèma ninnu si m'o kunminè.
U ko min don, ja-talan bè u fèn o fèn bolo, bèe k'i ta sòsò ka taa n'a y'i bolo nyènèjè la.
Ni kisè bè jaba la...
Maa fla de sòròl'u la ni dakabanna-jatalanw ye.
U kònna ka se nyènèje kòrò cogo o cogo, u nana maaw bònnen de sòrò kènèba dò kan.
Nyènèjè bè daminè tuma min, fo maaw bè nyòkurun shòori, o bèe la, donsara tun ye kèmè de ye.
Kunnafoninaw ka fò la, a jama tun bè taa maa ba duuru la, n'u kèlen tè k'u sègènsara far'a kan kòni.
Ka nyènèjè to senna, i bè maaw ye de si ko u naalo talen don, dòw nyè coronnen b'u kun i ko bolokurun, flèli fè.
Tuma dòw, u bè tègèrè suuru.
Nka maaw nimisi ma surunya ka wasa.
Dabali-banko danmadòw ma sòrò ka bò.
Kurannana tigè ka nyènè-jè nège ja maaw na.
Waati kèlen dibi kurun na, a ma nyè, nyènèjè wulila, ka maaw minè k'u sònja!...
Miirizan n'a tònyògòn nana sigi sòsòli la, jaw bòlen.
SOMI – Gòrki, e min k'i kun ka tigè ni kisè tè jinèmoriya la, i ma jaw ye?
Foyi kisè kelen t'u la nyènèjèjama ni ntala komayèlèmana kò kènè kan.
Bereke kèlen bè marafa ye min?
Gòngòròn kèlen bè kè sanu, wali luulu ye min?
Papaga tè jaw kan.
GORKI – E!
Jaw ma nyè rèk!
N'o tè a yèlèmani ma k'an bèe nyèna kènè kan wa?
SOMI – Ja jumèn man nyi?
Komayèlèmana n'a ka manfènw flè, an dun nyè tè bere yèlèmanen na ka kè marafa ye dè; gòngòròn fana ma kè luulu ye.
A cogo!
KOFI – Aa!
Nin ye kabako ye!
Ka ko k'an bèe nyèkisè bosolen nyèna, o nò ma ye ja la?
Ni nin tè, ne kòni tun poronnen tun bè jinèmoriya kan kosèbè.
Siga bè nin yòrò dò la.
Ayiwa, Zan, e min tè da ko la, e fèla ye jumèn ye?
MIIRIZAN – Kisè tè jaba la!...
KOFI – A kèr'an nyèna cogo min, ni jaw tun y'o jira, i tun bè d'a la kòni.
MIIRIZAN – Fiyewu!!...
GORKI – E, mun na?
Banbaantiya kè!
MIIRIZAN – Banbaantiya tè.
A' ma maa ninnu dòn; u mònen don boloteliya ni komayèlèma ni hakilisonyè sira bèe la.
Ni daluya b'u bolo cèn yèrè la, mun na u tè dinyè kòkanna kè nafolo ye, maaw ka nòni k'a cè la?
Daluya min bè se ka gòngòron yèlèma ka kè sanu ye, o bè dèsè cogo di ka bin kè malo ni nyò ye, fasojama ka san kuuru kè k'a ladon jiginèba wu kònò.
O, a' yèrè y'a dòn san saba tèmènen in na, kòngò ma kòlòkòlò faali da jama kan, sanjikogèlèya y'a sababu ye, ani ko caman wèrè...
Ne ko, o jinèmorikè n'a nywannaw tun bè min o tuma?
Aladelilaw tun bè in?...
SOMI – Ni kalalafili ni sufiya tè, cèn bè kènè kan o, Kofi.
Komayèlèmanaw mana wuli, ko dibilan dè, nègèhaya dè, piriparapiri b'u bolo.
Nanzara dun ye tle caman kè, k'an so ci, k'an dogi nògò ni joli la i ko bwanènawolo, fo ka Farafinna kè tomon ye.
O kèra ka komayèlèmanaw n'u ka dibilan ni nègèhaya ni alatògòw to min?
MIIRIZAN – Hali n'an ma taa yòròjan, jinèmorikè in, a fò ni kisè b'a ka daluya la, a na sama faantanw kan makaritòwarinin nòfè jinèmorinyènèjè la?
A flè ka nin jamabaden in bololawari korondo ka k'a kun naganaga la.
GORKI – O tuma, mun na u bè se ka jama bèe lafili?
Ka se ka dinyè bèe hakili sonyè!
Aa!...
MIIRIZAN – O bè faamuya cogo dò la: jama lafililen de bè s'u ma miiri shu fè mènè.
O kòsòn, jama t'a nyini k'u ka komayèlèma sègèsègè; a ma sigi n'a kòròbòli yèrè ye.
O de ye komayèlèmana sugu bèse bl'a kalantanko danmantan na.
Nin miirishujagola ninnu, u fènnyinina, wali tògònyinina don hakilisonyè sira fè.
Miirizan seginna ka n'u ka dugu la.
A ka dannabaliya n'a ka sòsòli kèlen bè baw ye.
Maaw ko Miirizan t'a yèrè ma, ko faamuya ni konyènyini y'a kun ci.
Maa kelen ka dinyè bèe sòsò ko bèe la, ko ni fa tè, mun b'o kè?
U k'o dòròn de y'a ka fiyèn ye.
I b'a fò baro y'a balo ye.
Nin don wulada fè, u ka baro dabòra Blaŋalama ka kow kan tun.
O ma sòrò dòwèrè fè, a muso Farima tun murutira cèlasigi ma, ko a cè ni moriw ye fèerè siri k'ale den mab'u la keguya la.
Blaŋalama tun ye Arabana don kalan na Handuurulay kalimèkè morikaranmògò fè dugu kin wèrè.
Arabana ye kalan coolo.
A mana segin ka don karamògò bolo sinyè tan, a bè boli ka n'u ka so.
A laban, Arabana murutira ka dugu bla pewu ka t'a kunfè.
Maa si m'a fan dòn.
O la, Farima y'a ka minanw cè ka t'a faso la.
Blaŋalama b'o taakasegin banbali la muso nòfè.
Barodenw maa wòorò bè Fankelen bara barokènè kan; Seriba y'i kanto:
SERIBA – Blaŋalama ta kèra baara ye.
A tè kaari Farima kò sa k'i ni ta wa?
Nin na k'a taako naani ye nyinan muso nòfè a faso la.
MANYAN – A ma taa Farima nòfè nin sen in dè, a tun taara moriba dò de sègèrè Moribugu, flèli la.
MAMURU – Ne ma d'a la ni Blaŋalama ta tè danga ye.
JIGI – O bè sòrò cèn ye han, o ye maa caman hakilila ye.
MIIRIZAN – Ko sègènbaatò don kè.
Ni fèntigi nyèsumanen tun don, wali setigi, a tun tè fò danga b'a kò; a tun na fò dugaden don, ladiri don.
JIGI – Ayiwa, o ye maa caman hakilila de ye dè; e dun ni maa tòw fèla tè sira la.
MIIRIZAN – Baasi tè.
I y'a dòn bèe ko bi Baana Laji ye dugaden ye, ko ladiri don.
I b'o kunun dòn?
O n'a ka denbaya tun bè bubasi de dun fòlò.
Sègèn gan kojugu, a donna sobon na, a ka du tora sobon na.
A y'a ba n'a muso ni dennin fla fililen to sofuru la ka taa tunga fè.
Bèe ko a nyògòn dangaden tè dugu in bèe.
Bi, a kèlen nafolomasa ye, bèe ye tanga d'a kan.
A ka dugadenya ni ladiriya bè dònkilida fan bèe fè bi.
K'a fò ca!
O bè faamuya cogodi?
JIGI – Ayiwa!
Ne kòni t'o cogo dòn.
MIIRIZAN – O kòrò ye ko danga ni dugawuko bè dafla la maaw bolo: faantanw ni dèsèbaatòw taamashyèn kèra danga ye, ka kotigiw ni nyèsumabaatòw taamashyèn kè dugawu ye.
Jeliw ka kuma b'o de jira, ko “ko man di dangaden na”.
Sani dangaden min ka wuli ni koba ye don min ka kè dugaden ye.
U tun ka kan k'o de fò ka d'a kan.
O kò, dugawu b'i ko nègènkan de, ka maaw dusu saalo k'u kunda nyumankè kan.
Wa danga kèn bè lagosisira de ye; dèsèbaatòsèrè tigènsònyakan fana don.
O mana kè jama hakilila min ye, ne tè se ka n kunfa o miiri shu la.
FANKELEN – Dinyè bilama musalaha yèrè de ka ca kojugu.
N'i dun k'i b'o musalaha bèe dèn, o ye k'a nyini ka datu finman bèe bò a la.
MANYAN – E, Fankelen, Koniba ni den ma jigin ban ka bò labitani?
FANKELEN – U lablala kunun.
MANYAN – Den dun, kòn'a nògòyara kosèbè?
FANKELEN – Bi ka fusa...
Labitani bilama, pati!
N'a tèna fara de nyònintòw n'u somaaw fè.
Dlansòròko yèrè t'a la blen.
Min mana kènènin min ye, o b'i sèenè yen.
SERIBA – Nyòninko in bilama, a kèlen, bè mashiba ye.
Nyònin bèna ban an denninw na!
K'an ta k'a la hèerè ye.
MAMURU – Zan t'a fè kuma min ka fò, o tè wa?
Nin tè foyi ye latigè kò.
MIIRIZAN – Ne ko, o kuma sugu fòli bè mun kelen de nyè?
A bè nyangata nyòni ka bò yen wa?
MAMURU – E!
A fòli dun bè mun cèn?
MIIRIZAN – A bè fèn cèn.
K'i poron o miiri sugu kan, k'a don maaw kun ma, o bè fènba cèn, sabu lafili don, kunmayèlèma dò don ka maaw bali ka kow nyènyini ka dinyèlatigè kè faamuya ni sebaaya la.
E yèrè k'a flè sisan, nyònintò ka ca ba yirika ye bi, kotigiw den joli b'a la?
Furakèla faamaw n'a faantanw den joli b'a la?
O sòròla mun fè, u ye faamuya kè ka ko nyèsigi k'u denw bèe boloci a nyè ma.
I dun bè t'a sòrò den tan ni kò ni nyònintò kelen bè nyògòn kan faantandu dòw kònò, a b'a yèlèm'u bèe fè.
Salon an kòrò, kunflatu tun bè nyini ka kèrèfèdugu dò ci dankan-da la, saniyabaliya ni sufiya y'a sababu ye.
Bana donnenba dugu kònò, moriw bè mun fò yenkaw ye?
K'u ka daa belebele sigi ka to k'a fa nasiji la, bèe k'a min, o b'u kisi nyangata in ma.
Dugu maaw y'o de bò a sira fè koyi, pari!
A kèra i ko i ye ta bla bin jalan na.
Maaw tun bè sa-sa de i ko dimògò.
Jamana yiriwalenw flè sisan, nyònin ni bana yèlèmataw ka maa minè, a bè jate kelen-kelen de, an dun fè yan, u bè maaw kulu de fo.
O jamana dòw la, saya kiimèna jatera ka bèn wolonfla ma, ba kelen o ba kelen, ka sòrò an ta ye bi saba ye.
O jamana dò de sata kèra tan ni duuru ye ba kelen na, ka sòrò anw ta ye kèmè fla ye ba kelen na.
O bè cogo di?
O tè latigè ye!
O bè faamuya ni faamubaliya, saniya ni kènèya jiidili n'u jiidibaliya, se ni sentanya de bolo.
O, latigè miiri shu donnen kun ma, o bè maaw bali ka nin n'a nyògònna caman faamu, k'u kunmasiri a nyènyinini n'a waleya la.
MAMURU – I ye cèn fò.
Nk'i ka cèn in, a faamuya man di.
W'a kè man di sinsinbere ye.
Baro wulilen, Miirizan dalen shufè, a tora k'i taasi, k'i taasi ka mèn.
A ko a kònò na, jama tè faamu; ko yali mun kunmayèlèma nyangata binnen bè jama kan?
Cèn ni daliluyasira minnu bè fasojama nafa, n'a ka hèerè ni wasa b'o de la tigi, maaw hakili cilen b'o ma; a k'a lanògò ni tacèn bè miiriya-shu min na, k'i poron o kan tan!
Walima, ale Miirizan de man kènè, maaw b'a fò cogo min.
K'a fò ale t'a yèrè ma cèn na?
A ye waati kè, a bè to k'i taasi.
A tè fèn fò maa si ye.
Ko b'a ma.
Don dò, a nan'a fò balema ni teriw ye, ko a man kènè, a bèna t'a yèrè furakè.
A ma fèn fò ka far'o kan.
Bèe y'i sen don k'i bolo don ka nyè dòn a la.
Si ma kun wèrè dòn.
A y'i labèn sa ka bò ka t'a kunfè.
A taayòrò ma dòn...
Bolonkòninden kelen tè bèlè ta!...
NYENIZAN (Zan le débonnaire serviable)
Nin fana ye Zantògò dò ye, a y'a ka denmisènya bèe kè wulakònòna na fo ka kè funankè ye.
A labanna ka galodugu sigi kè kalanyòrò la, a balema dò fè yen, ko Bènkè.
Nka kalanbla bèe, a bè t'a bòyòròdugu la, ko Lanògòla, ka somaaw dèmè ko bèe lajèlen na.
Maa kisè don, a timina ka di.
Bèe da bènn'a ma ko Zan ye maa sègènnen ye, a bè ka dinyè doni ka d'a kun.
Jama ka nyètaa n'a ka nyèsuma bè k'a dusu fa, fo maaw y'a tògò kè Nyènizan ye nyè kelen ye.
Nyènizan nalen bè bò Lanògòla nin kalan-bla in na.
Sènè b'a tan ni fla la sisan, a t'a fè ka to kò foyi kelen na.
Nin don shu fè, a taatò baro la gèlè kan, a ni Makasitògò dò bènna, o ko a ma: kasibagato.
Zan!
Nyè n ma dè, i ka n ka sèbèn kalan n ye.
U selen Makasi ka so, Zan y'i kanto:
I denkè Zan de y'a c'i ma.
A da yèlè, i k'a kalan.
“Baba, n ka foli b'i ni somaaw bèe ye.
Tòorò tè n na, n y'a jigi a'bèe bè hèerè la.
N y'i ka sèbèn sòrò koyi, nkòni ma se k'i jaabi ka da i bè min nòfè kan; ka wari c'i ma: nisongò ni denbaya musakako mago telin b'i la.
I b'i munyu hali bi dè, foyi tè nbolo fòlò; nin ye kalo salen tle mugan de ye, nka hali bi an ka saraw ma di ban.
Komin i kòròtòra, a bè bèn n k'i jaabi k'o jèy'i ma, a kana k'i nyèna ko wèrè don... N bè denbaya bèe fo.
N y'a jigi a tèna mèn ka n nyènaflè.
K'an bèn”.
Nin ye kabako ye!...
O ye Makasikan ye, sèbèn kalannen a ye a barakan na.
Ee!
k'a fò bi tle laban bèna k'an bolo kalo saba sarantan ye kokura!...
A kalo wòorò sarantan de bè sòn ka diya, n fa!...
E!
Mun na?
Ko mana gan, nyè bè sor'a la.
Min don sa, i bèna nin sèbèn n k'o c'a ma.
Makasi y'a fèla fò kelen-kelen, Nyènizan k'a sèbèn a denkè ma.
“A fò Zan ye ko n y'a ka sèbèn sòrò nin jumadonya in na; nka n tè ka sara dibaliya de faamu.
O bèna kè n ma degunba ye kosèbè.
Nisòngòko daga kisè bilen de bè dugumaaw da la sisan.
Ci ser'an ma ntènèn tèmènen in na, ko dugu ga bèe ka balohakè fòlen feere faamaw ma.
Ne ka ga ka bòta ye bòrè kelen ye Nyò dita dun tè n bolo.
Sara mana kè sòròfèn ye, Zan k'i hakili to nisòngò ni nyòbòrè kelen sòngò na, ni ka musukunin da o kan, du musaka kosòn.
A k'i jija nyè bèe ma an ka bò balan na yan ni kalosa cè, hali n'a b'a juru de ta, sabu duguba juruko ka nògòn wulakònòna ye.
N'o ma mòsòn fiyewu, ko n bè laban ka falikè ni bamuso feere.
N'o dun kèra, wotoro jalan fililen na to nson ye...
I y'a mèn dè; o fò k'o gèlèy'a ma.
Ko an b'a fo kosèbè.
Ko an bè dugawu k'a ye: k'a kisi juguw tòorò ma, k'a kisi faamaw tòorò ma, ani siginyògòn juguw...”.
U sòròla ka dòonin baro.
N den, i k'a don nanzaratle bè nyini ka fusaya an ka bi tle ye.
Ka dinyè minè k'a gèlèya tan kèlèkèlè!
Fènw sòngò bè ka girin, nisòngò bè ka kè fali doni ye an bè sènènin kelen min kè, an t'an wòshi sòrò k'a dun.
N'a fòra fana forobabaarakèlaw t'u sègèn sara sòrò hèerè la, o bè di?
Ko an y'an yèrè ta!...
Ne m'o yèrèta in faamu?
O dinyè gèlèyaba in ka t'a fè, o nyè ka kan ka nyini ka dòn de fa-so-jama fè.
An ka bla kuuru nyaami, an'a nyè duuruli, n'o sababu ma dòn ka furakè, faantanw tè nyèsuma.
Faantanjama ka ko sòfilenya jòyoròba de b'a ka nyètaa balili la k'a ka maaya lanògò.
E, Zan!
E ko nyè bè sòrò ko la wa?
Nyè tè nin na koyi!
Farafinfanga tè wa?
A tè tlen fo ka dinyè wuli!
Farafin man nyi.
Tubabu ka fusa farafin ye.
Tubabuw n'u ka ko bèe, u tun bè farafin bèe minè cogo kelen na; a tè maa lawoloma kè.
Maa tun bè min sòrò i wòshi la tubabutle la, o jaka tè sòrò bi, ko di?
Tubabutle ma fusaya bi tle ye?
N fa, ne ma nanzaratle ye, nka n y'a komèn.
Tubabutle man nyi cogo shi la, wa nanzara man fusa farafin ye.
Suruku fin o, suruku blen o, a fò a bèe tè baw dun dè?
O ye cèn ye!
Maaw tè bi tle juguya n'a gèlèya kòrò lajè.
N ko daga fla de sirilen bè jama na, suruku finw ta, ani suruku blen minnu dogolen b'u kòfè, ka bònè tasuma dadon.
Aa!...
N denkè, nin ko nyè ka misèn anw dònyòrò ma...
Baasi tè!
N bèna taa.
Ayiwa!
I ni ce!
Nyènizan wulila ka gèlè sègèrè.
A taara baro sòrò a tan ni fla la.
BUNA – E!
Maanu!
Ja kèra, sumanw ma nyè, hal'an baloko ye kamanagan ye bi, k'o bèe la fo ga bèe mana nyòbòrè kelen-kelen feere wajibi!
O kòrò tè sa ko an ka sokònòbaganw feere, wali k'an dahirimènin feere, ka tla ka taa nyò san da gèlènba la ni ka n'o feere da shu la.
Sènè ka gèlèn o ma koyi!
FAKO – O don dè!
Ko an ka bò nògò la nin kan na?!
ABA – E!
A kèra faantan de la.
Faantan jo bè kèlè la wa?
Nin shi man jugu i ko nisòngò, sango baganw nisòngò.
Ala dòròn de bè se k'an sutura.
KISIMA – Ga bèe maabò in dun y'a jumèn ye tun?
FAKO – E ye dunan y'a ko la.
Bi m'o bl'an fè yan sa.
Du bèe de bè cèmisèn bò ka taa kubew dafèla sinyè ka nyeman cè.
K'i ka maa bolo bò baara la, ka bla sagontanko danmantan na.
A ma kè maaw ka kuma ye: ko faantan nalen bè dinyè sen minè a bosobaa nson ŋanaw ye.
CEKO – O kòni, nka nin bèe bè ban.
Fèn bèe n'a tuma tè wa?...
BUNA – A foyi mònè tè ne na i n'a fò an denmusow minèni wajibi ka taa bla dinyèdenya na ko nyògòlònbòlabèn!
Kunntanko bè tèmè nin kan?!
Ne m'a dòn dununfò ni dònkè ni dònkilida bè min nyè maa ye o.
Ka denmisènw cè ka taa bla shitanèko la.
Ee!...
Nyènizan kòni munyunen bè nin bèe ye ka maaw haminako lamèn.
Dòw jannen bè k'u ka dloki mòntò ka don u kun kòrò.
Dòw nònkònmalen don, dòw sigilen bè.
Min tè k'i sen kalanso, o b'a senw pelenpalan.
Funteni bè kaba kòrò.
Baro b'i sòn, sosow fana b'u sòn cinni na; i bè tègèkan de mèn tuma caman sosow nòfè.
Min tè k'a fari sinyè, o bè dloki bolo kè k'a yèrè fifa.
An ka funankè hakilima, Nyènizan, a bè ka wulakònòmaaw cogo nyènyini.
kuma bè k'a da ŋènyè.
Sòonin a y'i kanto:
NYENIZAN – Nin wale ninnu bèe ye ko ye, a bè faantanw ka dinyèlatigè don bògò la, cèn don.
Nk'a fòli gansan, ka sòrò nyè tè nyini a furakèli la, o daga na se ka ban cogo di, maaw ka wasa?
N'a danna fòli ma, a na to dususaalo dòròn ma.
O tuma, fasojama ka sègèn bana furakèli na to ntènèn tè kalo min na na.
Min y'a nyè ye, ne hakili la, o ye faamuya ni bèn ye.
CEKO – E, denmisèn, dinyè bè se ka yèlèma o kan na wa?
Kabi dinyè yèrè dara, a bè nin cogo in na, faamaw b'u sago kè, faantanw b'a kun.
Dinyè furadanma, a ni faamaya ni faantanya don; dòw nyèsumalen, dòw sègènbaatò, o tè latigè ye wa?
Masa in ye masakè n'a ka masaya da, ka faantan n'a ka sègèn da.
A ye kun faantan na ka fanga sòsò?
Se tè faantan ye dè!
NYENIZAN – I bè hakèto n fa, a kana k'i ma baasi ye.
Foyi da man di sebaaw la nin kuma sugu kò.
Faantanjama sirilanjuru nyuman t'a ka sentanya ye fo dèsèbaatòkan min tè ban a da, ani dèsèbaatòdusu min bè k'a dankari.
K'i nyèmada, ka kow sanga, o bè na ni faamuya ye.
Jamanaw bè bi, o fasojamaw tun ta cènnen don ka tèmè anw kan, nka bi, u ta ye wasa dan ye.
Latigè m'o kè fo faamuya daluma ni cèsiri.
CEKO – E, o tè nanzaraw ye wa, anw n'u ye kelen ye?
Anw n'u tè kè kelen ye abada.
Olu bè se u ka kow kècogo la.
U ladamunen don, anw dun ka ko nòninen don, wa nyènèbòcogo t'a la ŋala yèrè kò.
Cèko b'o kuma ban, o ni sanfinyè wulili bè bèn.
Jaa, san finnenba tun dogolen bè barokèlaw la dubalen ni sow fè.
O yòrò bèe, u carinna, bèe y'i ka so magèn.
Bolodinywanma, o y'a la masòrò ye, k'an shi kò.
Sanba nalen tle saba, arabadon shu dò, welewele dara ko dugutigiseerew ni gatigiw bèe ka nyògòn sòrò tònsigi la dugu-tigi ka so.
O y'a sòrò Nyènizan fa tun kènè tè, u ka gatigi don.
Nyènizan ye du nyènètigè ye.
Fa y'a ci ka taa tònsigi lamèn a nò na, ka n'a kan fò a ye.
O de kèra Nyènizan sòròsababu ye maa-kòròjama in cè la.
Lanògòla dugutigi y'i kanto maabajama ma; muso kelen t'u dafè.
DUGU-TIGI – Ayiwa jama, a ma wele baasi la.
Waleya danmadò de bòra faamaw yòrò ka las'an ma.
Nisòngòko y'a fòlò ye.
Á y'a dòn o tè kuma kura ye, bi m'a kuma to senna, a da ser'a sarali ma ka ban pewu.
Dòw y'u ka nisòngò sara, nka hali bi caman m'i ta sara.
Faamaw dun bè ka sarati gèlèn da ko nisòngò bèe lajèlen ka sar'u ye kalo kelen kònò, a mènnenba.
Ko u y'an ni fasodenya min jigi, u y'an bla hòrònya minan min kònò, k'u y'a jigi an n'o fa.
An bèe dun b'o bamanankan kòrò dòn...
Waleya flanan ye balo-feereko ye.
Ko ga bèe ka bòrè kelen feere Mara ma.
A tè n bolo, o tè dòn koyi.
A tè min bolo, o k'a flè flèlan na, sabu, sutura de nyògòn tè.
Ko balosannaw bè na kalo kura.
A sabanan, cidenkulu dò bè n'an fè yan sibiri nata kunnyògòn.
Kelenyatòn tònbolo sigibaaw don.
U ni laminitigi don.
O tuma, u fanani n'u ladonni doni b'an kan, o dun tè nyè musaka kò.
U nadon, bèe ka bò i ko kònòkulu, denmisènya ni maakòròbaya t'a la, cè-ni-musoya t'a la.
N y'a dòn foro bè bèe bolo, nk'an k'o forolataadon bla ka n'an ka faamaw kunbèn, kunbènko nyuman na.
Kuma ye nin de ye, hakèto b'a la.
JIRIBA – An bèe ye dugutigi ka kuma mèn.
Min for'a ye a k'o lase, a b'o de lase dè.
Faamaw bè min nyin'an fè, an ma ban, an tè se ka ban yèrè, cèn de ka fusa.
Nka, n ma maa wèrè fò dè, a bèe bòli a sira fè, a ka gèlèn ne ma kosèbè.
Ka nisòngò dafalen sara, ka nyòbòrè sòngò nyini k'o san, ka tla ka n bolomafara faamaw fanani na.
Aa!
O se tè n ye.
Ja kèra, o tè fò bò, suman bèrè ma sòrò nyinan.
Ne bè min dajira, an k'a nyini faamaw fè, delili don koyi, u ka balofeere doni bò an kan nyinan.
Nisòngò sarali, u ka nyè an ma ka sumanw tigèli kònò o la.
Min ye faamaw kunbènni ye, an'u fanani, farafinna laada yèrè la, o ye wajibi ye, sabu, maa ka dunan sèbè ka fus'i ye; a ni bonya sugu bèe ka kan.
U bonyani, o y'an kunkòròtako ye.
O ye ne fèla ye.
SIBIRI – Jiriba ye min fò ka da dugutigi ka kuma kan, o ye kuma ban.
Kuma t'o kò.
Ni faamaw bè se ka muny'an ye, o bè fusaya haali.
Dò wèrè t'an ma k'u deli kò; hali ŋala yèrè bè deli.
Min bè ne fè ka fò, o ye nin ye.
NCI – A' m'a ye wa?
Nanbarakuma tlòlen don, kèn t'a la.
An yèrèw kan bè ko ja ye sòrò nagasi, o bèe rò ko ka balo feere, ka nisòngò bò ka da o kan, nik 'an bolomafara ka faama fana; mun bè bolo la de?
N ma maa wèrè fò dè, nyò kisè kelen, a tè n bolo k'a feere.
Ne m'a sòrò k'a dun, sango k'a jago.
Wa dòròmè, a tè n bolo ka di fana ye.
N ka foro fana fililen tè to ko kunbènni.
U ka nisòngò dafalen ko tè wa?
N n'o las'i ma dugutigi kò la.
A' kana fèn wèrè nyini n fè dè; a tè n bolo, a sòròkan tè n da.
Musalaha kun si tè.
Oo, ka faamaw deli, u ka munyu?
Faama mago bè delili la?
Jenin ye faama munyunen ye dinyè furadanma ni dèsè tè?
An b'an yèrè nègèn de!...
JIRIBA – K'a fo an k'u deli, baasi jumèn b'o...
DUGUTIGI – Sabali, Jiriba!
Kòròfò samakun tè.
A fò e na fili Nci kumacogo ma?
A n'a kumacogo tè wa?
FAKO – Ayiwa!
Yèrèfò tè, ne kòni ka nisòngò sarala.
Min ye balofeereko ye sa, o nyè nyuman bè ne yèrè kònò.
Balo tè n bolo, a sòròkan tè n da, n tè se ka n somaaw sogo tigè ka kè balo feereta ye.
Ayiwa, bolomafarako in sa, an bèn'o kè cogo jumèn na fòlò de?
Kòpòrò tè ne bolo ka di o tòn kòrò, kabi kelen.
SIBIRI – Dunanw ladonni tè se ka bla kò dè, a bèe ka fus'o ye.
O tuma, an b'a to an ka lebu wa, ka dès'an ka dunan sèbèw bonya kòrò!...
O tògò jugu na taa fo dinyè dan!...
Nka komin waati ka gèlèn bèe ma sisan, ne hakili la, an bè se ka bonyani musaka bò an ka jèmatòn nafolo la.
An ka sannifeere jèmatòn kòni, tèri di?
FAKO – Fo n'a kèr'o ye, n'o tè kòpòrò, a tè n bolo k'a di!
ABA – o kòni, o bè bèn, sabu, gèlèya bè maaw kan.
DUGUTIGI – O bènna bèe ma dè?...
Kuma bè jenin wèrè bolo?
O la, Nyènizan y'i kanbò ko ne.
NYENIZAN – Ne ma foyi faamuya nin konyè ninnu na.
Nisòngò flè sisan, a bè sara fasojama fè mun de kòsòn?
A bè don da jumèn fè?
A bè jenin de kòsuma?
A bè bèn an k'an yèrè nyinink'o la.
Dòw b'a fò ko a bè kè ka faso jò; wulakònòjama min ye fasojama fanba ye, o nin t'o faso la kòni, sabu, u ka nisòngò bolen kòpòrò jumèn bè don u ka nyèsuma dafè?
Balofeere fana min ye nin ye, n ko a kun ye ka jamanaden dòw de balo, minnu tè sènè kè, a ni minnu tè sènè yèrè fan dòn.
O tuma, an sènèkèlaw man kan ni balo ye sa kè.
Anw ka kan ka sa, dòw ka balo.
Suman b'i bolo, i y'a feere, o ka bèn cèn ma, nk'a t'i bolo, fo wajibi i k'a san da gèlèn na ni k'a feere da shu la, o tè kabako ye blen o kèra terejuguya ye.
A fòra tun ka faamakulu ladonni musaka doni nyun.
Taarè!
Ne ko aw jumèn bè yan n'a' ma taa ko danma-danma kè galodugu la?
Ni dugutigiya ni dugutigiseereya sira fè tè, a na kè cidenya sira fè ye.
Faamalamaa jumèn ye dòròmè bò a' fanani n'a' ladonni ye?
O tuma, sènèkèlaw n'u ka dunansèbè-bonya kunkòròta na to, ka duguba nyèsumabaatòw n'u ka dunankolon tigènsònya kunmasuuli to nyògòn na sa dè!
Shuw ni shuya, nyènèmaw ni nyènèmaya!...
Bèe ni ce!...
Maakòròjama, a' bè hakè to dè; a' ka dògòyama tè, n ka nyènagèlèya yèrè ma n bla nin fòli la.
An sègènbaatòw yèrè de b'a to mònèkisè min bè shòor'an, o dusudimi min bè n na, ni n ma kuma, n sòn bè pèrèn!
Maa kòròw, kuma dòròn tè maa waju o, dinyè yèrè taamashiyènw wasara wajuli ye.
Hakilima dò ka kuma don: fa tè bili la ka kafa, ka waso ni sanfèla ye ni sokogo tè.
An b'a mèn aw maa kòròw yèrè la, ko bolonkoninden kelen tè bèlè ta.
W'a flè nin ye, á b'a nyini k'o de kè.
Funankè joli bè kènè in kan yan?
Muso kelen jumèn bè yan?
Kènè in ye maakòròjama kelen pe de ta ye.
K'a nyini ka bèe lajèlen kunko n'a haminako bana furakè jama kò, a dòn t'a la, a tè sar'a la.
N'a fòra ka wuli kèlè fè, wali kolokènèya ni dusukènèyawale jan o jan fè, jama min bè dalajè o kènè kan, o t'a ka jama in ye, o na kè funankèjama ye.
O n'a nyògònna ko gèlèn n'a ko blen bònè girinman b'olu de kan.
Tèri di?
Ka muso jama sirilen to munyu ni laada jòlòkò la, ka denmisènkulu sirilen to dènni ni laada kelen in jòlòkò la, k'aw maakòròjama sirilen to kòrò ni sabali jòlòkò la o, dusu ni cèsiri tè furu kè ka wolo se la; se tè wolo sebaaya la; sebaaya tè wolo wasa la.
Ne hakili la, nin bèe de b'a to nyènèmaya bè ka daamu shuya kònò!...
Nin de tun bè n fè ka meru á ma kuma kèrèfè.
Hakèto b'a la.
Jama sumana ka waati kè, cogo min kamalen ka kuma binn'u da kan.
I bè nyini ka dòw dusu tankan mèn.
Dòw tun bè to k'u kun kòmi, a ka kuma senfè.
Dugutigi sòròla ka kuma.
DUGUTIGI – Zan!
I ye cèn fò.
I ka kuma, denmisènkuma tè; a bè somaasama bò faasi!...
NCI – E, Nyènizan!
Nala ka barika don i rò!
Doniba de tun bè n disi kan, i flè k'a nyòni ka bò yen.
Hakilima dò ka kuma don: ko hakili bè taasi wolo, nk'a kun man kòrò a ye!...
Nka jama!
Kamalen in fatò don.
O kuma bin kojugu Siribi da kan, a sinna ten:
SIBIRI – Ko mun don?...
NCI – N ko fatò don!...
Sabu, dennisèn min bè maakòrò hakili fèròbò, maa min ko laada dloki donnen don a nyèjugu kan, o ye fatò ye; nk'a ka fa kòrò ka di.
N'o fatò sugu ma caya, dinyè tè diya!
JIRIBA – E, nin kòni!...
Faantan tè se ko la, w'a jo tè kèlè la.
Ne nyè bè fèn o fèn na, o ye nin ye.
DUGUTIGI – Nin kuma nògòyara.
Min bè nyini an fè, bèe k'i hakili t'o la.
Dòw na sugandi ka kunbènni nyèsigi, ani ka musakako jateminè.
Dugutigi sòròla ka jama labla.
Nyènizan seginna ka na galodugu la.
A n'a tònyògònw b'u sòn baro ni sòsòli gèlènw na dinyèlatigè taabolo kan, wulakònòna fara galodugu kan.
Dòw tè kun ni ju nyini dinyèlatigè balan na koyi.
Nyènizan kòni ko k'a konyè sògòbè o, k'a sògòbè.
Lanògò ni jigintanya tè wula kònòna dòròn na.
A kèlen don fòolo ye ka faantanjama kan meleke yòrò bèe.
Nyènizan n'a balemakè n'o terikè Soma bè k'u hakili falen cogoyaw kan.
BENKE – Soma!
Hali bi cogoya ma sòrò a' ka sara-ko la ban ?
SOMA – Fiyewu!
Nin y'an kalo saba jalen kasakasa ye baara la, a dòròmè ma d'an ma ban.
NYENIZAN – Han!...
O tuma aw ka sòròda bolobanna ka s'o la, ka dèsè ka baarakèlaw wòshi sar'u ye?!
SOMA – Ntentulubòyòrò nafoloba in bèe de denjuguyara k'a ban pewu!
BENKE – Nyè shi ma sòrò a duncogo la?!
SOMA – Nyè bè sòr'o la wa?
Binyènyinina sen bè binyèkala kan!...
NYENIZAN – O tuma, ntentulubòlaw n'u ka denbaya bè balo finyè fè wa?
Aw ma se ka bèn foyi la k'a' sèbè jira?
SOMA – K'an sèbè jumèn jira?
Sèbè bè faantan na wa?
Maaw yèrè bè siran u gènni nyè o, maa bè taa kantigèda jiraliko f'u ye.
Fèn min maa kèmè wòoro blaliko de bè senna ka bò baara la.
NYENIZAN – K'i sigi k'i bolo da i sen kan ka gènni kònò, o y'a fura ye fyewu?!
SOMA – Fura wèrè jumèn bè nin na kunnadiya kò!
Bèn ma nyè shi sòrò an fè; jigiya t'an ye fana.
BEKE – Kelenya ni fasojòkuma dun bè dònkilida cogo min!...
Ko fasojama de ye sebaa ye!...
NYENIZAN – E, Famusanin ka kòmòko tè.
Famusanin ta ye kòmò ye, ni kòmò dun bòra, Famusanin k'i dogo!...
SOMA – N m'a fò kaari!...
Nyènizan b'i sòn a mònènakow fè, fo a bè nyini ka kunko sòrò u ka kalanda la, muruti dò senfè.
A ma mèn o kò, a nana jò taali kan a kunfè.
A y'i sar'a balemakè la, ka wul'o la ka t'a kun fè.
Taayòrò ma dòn a la...
Bolonkòninden kelen tè bèlè ta!...
SOROZAN (Zan le réalisateur)
Zan tògò wèrè kèra, maaw labanna ka Sòròzan j'a kunna.
Ale ka ko fanba sinnen bè sòrò siratègè de ma, ni nyènyini ni daluya ye.
A bè baara sugu bèe kè, a tè kè kunfè dè, a b'a bèe de kalan; k'a ci bla o kalan ma maa wèrè fè wa, o kuma t'a la.
Sòròzan nyumana, sòròwale ye nafolo ye, wari danma tè, hali wari kè, a tè bò san fè ka suuru i ko sanji.
Ko n'i yèrè sera k'i magobaara bèe nyè ka sòrò i ma siri a dònbaa wèrè la, k'o jòda ka bon musaka-ko la kòlòkòlò tè.
A ka baarasugucamankè n'a nyèdòn, a tò kèra fo dòw bè Sòròzan dimi minè, ko a ta in ye tègèmagèlèya ye.
Ko ka wari to i fè, i yèrè ka baara kè k'a dònbaa to yen, ko jenin y'o nyògòn ye.
A kòni tè baara kè maa ye sara la.
N'i y'a ka baara dilen ye maa wèrè ma, o y'a sòrò a ma s'o la ban, wal'a bolo degunnen don mago wèrè fè.
Sòròzan tè ban sòsòli la, a n'a tònyògònw, wali siginyògònw.
Nin don shufè, k'u to Gòrki ka so, u da sera Sabutògò dò ka ko ma.
Sabu y'u siginyògòn ye, nakòsònna don kènyèrèye dò fè.
Muso saba de b'a kun, den tan ni kelen, muso flanan dògòmuso ani muso sabanan balemakè nalen baarako la, nin maa tan nin wòorò n'a yèrè doni b'a kelen kan.
YUMA – Kunun san in, aa!
Mashiba dan don.
A ye cènni min kè, adada don.
Sow binna ka dòw bili ta, wa jiriba danma min binna, kòlòkòlò tè!
OBANA – Anw yèrè ma se ka sunaa a don shu, an tun bè jòrò cogo min sanfinyè kan'an ka so walaka.
BENBA – A juguyara dè!
Maakòròw yèrè ko a ka ca san bi saba ye, sanfinyè ma nin nyògòn juguya kè.
Sanba n'a muso de shira k'u jò san in kòrò, u ka so walakalen sanfinyè fè.
SOFI (Gòrki muso) – A sònja tè fò ka ban.
A' m'a dòn a kèra Sabu fana bolo baara ye.
San in y'a ka soden naani n'a panpan tònin bèe halaki; a bèe firila.
BENBA – A ka salon tlemadu jòlen wa?
SOFI – Ohò!
BENBA – E, nin san in b'o tò sòrò ye wa?
So bilibali ka salon saminyè bèe kè, ji b'a wulukolon gosi; kunun san in ka yuguyuguli bè kun a tò la?
SOFI – Aa: N'a fòr'i ka manyumakowarinin don bògò la, o ka daji nin cogo in na, i bè coron, fo coronko jugu.
YUBA – Sabu fana faratira kojugu.
E, maa bè du jò ka se kun danma ma, ka saminyè se ka sòrò i m'o bili wa?
A tun man kan k'a jò, n'a bilili se t'a ye.
SOFI – A bè kè di?
E m'a dòn sofurusarabò n'a bènbaliya gann'a da la sa?
YUMA – N'i ma nyè bògòsojò kò, i bè fòlò k'a bilinègè de san, hali n'i b'a juru de ta, wali k'a dòndòonin san.
GORKI – Jenin de bè juru don Sabu la; bèe da bènn'a ma, a ka juru tè sara.
Jurutigiw tun bè nyini ka kunko s'a ma, a ma mèn.
SOFI – Baarajugukèlaw fana y'a kunko gèlèya.
A ka so ma jò ka nyè; bariw y'a ka du naazo-naazo ka sara k'u kun ka tèmè.
A' m'a dòn kòlònsenna dòw ye min k'a la wa?
U y'a ka kòlòn sen k'a koron i ko nyinèwo, ka se cèdò fla ni yirika la.
Kabi cèdò kelen, kòlòn ye fara minè; kòlònsennaw bè mun kè?
U ye barikon fla fa ji suuru kòlòn kònò, k'a fò Sabu ye ko kòlòn ye ji sòrò, jiba yèrè.
Kòlònsensara dilen tle saba dòròn, kòlòn jara pè!
Ka Sabu minè k'a sònja, hali bi a nyè ma da u kan.
A ka kòlòn tò senbali fl'a bolo blen.
O nyògòn denjuguya bè!
OBANA – Bololabaarakèla min tè denjuguya kè bi, o ka dògò kosèbè.
Baara nyuman kanu t'u la, u bèe bè girin wari de nòfè.
SOROZAN – Baarajugukèlaw ka wale, n ma sòsòli k'o la koyi, nk'i ka baara ka to ka cèn tan, o da b'i yèrè la.
Ne m'a dòn maa bè se k'a to i ka baara ka don bògò la cogo min?
I tè dugu la, i sen ka kènè, i bolo ka kènè!
N'i y'i dege a kèko nyuman na, ka to k'i nyèmada baarakèlaw fè sanga ni waati bèe, ka tug'u kò yèrè, u k'a bò i sagosira fè, a fo i ka baara na kè baara kolon ye?
Kisèya ni timinandiya ye nin n'a nyògònna na fura duman ye.
K'i siri baarakolonkèla la, ka nafolo don baara kolon dafè, o nyògòn lanògò bè?!
YUBA – Faantanya dòròn de bè na ni nin ye.
Kana ko min'i yèrè ma dè.
Maa tòw n'e tè kelen ye koyi.
An nyè tè kotigiw ni nafolotigiw la de?
U jumèn bè baara kolon kè, u ka ko bèe ye samakatabaara ni dakabannako ye; u dun bolo tè baarakèlaw fè abada, an m'u wòshiji tonitò ye u ka baara kòlòsili la.
E m'a don nafolo ka di?!...
Wari bè fèn bèe nyè bi; wari de bè maa nyèsuma; n'a t'i bolo, a sòròkan t'i da, i ta tè nyè.
I ka ko bèe bè nagasi de ka lanògò.
Foyi tè nin kò!...
SOFI – Fèn bèe kòni ye wari ye bi!...
Ka dinyè latigè sutura ni daamu na ni wari tè, an t'o tle la.
Hali dugawu, n'i k'i ka kè dugaden ye.
fo i ka dugawu san; wa dugawu bè san wari la.
Maa min y'a bangebaaw n'a balemaw nyèsuma, fo ka maa gansanw ko suma, ka hiji, k'i somaaw hiji, i ye dugaden ye, i ye ladiri ye.
YUMA – Sòròzan kòni ta y'a dan ye!
A ko a ka fèn bèe kè sòsòliko ye, hali lègèsè.
An flè ka baarakolonkèla minnu kofò nin ye, mun y'u bl'o la?
Wari nòfèko tè wa?
U b'a nyini de ka wari caman sòrò jòona ka sòrò u ma sègèn.
An ye ka Sabu min kofò fana, o n'a nyògònna sègènbaatò ba kelen, bèe b'a dòn kantigiw tè, u tè lahidu ni sarati tiimè.
Maaw ka fò la, hòrònw tè.
Sègènbaatò bè se ka kè hòròn ye wa:
BENBA – E yèrè dun b'a kulu jumèn na sa?
O la, bèe yèlèla.
YUBA – Ne wa?
Ne bè hòròn kolonw fè, cèn de ka fusa, sabu, ni n fèrèla denjuguyako ma, n bè don a dafè.
Ni n ye yurukuyurukuta sòrò, n b'a yurukuyuruku, hali ni n tun bè forobawari sòrò a nyè ma, n b'a dun ni n sen fla ni n bolo fla ye.
Ee!
Wari!...
Nafolo ka di kòlòkòlò la!...
Barodenw y'u tigè yèlè kan, fo dòw nyèji bè bò.
Nka nin bèe la, Sòròzan nyèda ma lamaa; a nyèna sisira dòonin yèrè, k'a miiri janya, i ko nyènèfintò.
GORKI – Sabu ka sègèn, kun b'a la fana mènè.
E, e maa min sara tè bèrè bò, i kelen de ye sòròkèla ye du kònò, muso saba bèe, ka t'i nyun o kòrò!
Dòw ka ko tè faamu o.
Hali ni faantan bè ka kari doni kòrò, a b'a nyini ka dò de far'a kan.
Den wòorò bèe, ka t'o tintin morikalan na; hali ka dòw don nanzarakalan na, u ka jòyòrò sòrò, wali ka nyèkoda sòrò dinyèlatigè la.
Ne m'a dòn morikalan in bè na min kelen nyè den ninnu ka dinyèlatigè la o?
SOFI – U tèna kè batutamoriw, wali morikaranmògò ye.
Moriso tè nafolo sununkun ye bi?
GORKI – O bè laban de!
Maaw tlo bè ka tigè, u nyè tèna yèlè don dò la!...
SOFI – San'o don cè, mori dòw n'u ka batu na nyini ka taa ni jamana fan kelen ye.
Morikè Ibunu flè nin ye, butikiba saba de b'a kelen bolo, a bèe falen malo ni nyò na.
A bè ka julaw bl'a feereli la a ye gòròkò la.
A yèrè bè batu ni aladeli la shu ni tle.
Kaliwa mèenè n'a nòorò bonya kojugu a kan, n'a bòra, fo maaw b'a fò ko jinèkaramògò bòra kènè kan!...
YUBA – Haan!
A flè dè; ka sòrò anw tacennen bè maaw nyinè ma kèrèfè!
Anw ka kin sannifeeretòn-ko dablalen flè nin y'a kalo saba ye, yuruw kòsòn, fo an bè balo san gòròkò la.
O sòròla yurukè kòrò dò sababu la, ko Ntlaki, o de tun y'an ka sannifeeretòn nafolonyèbòla ye.
Jaa o ni jula dò de bè k'an ka sannifeeretòn nafolo bèe yuruya kabi san naani.
An ka tòn ka bin fo miliyòn naani, a kun flè.
Balo gòròkòsan, nin balokogèlèya in na, hèerè lanògò tè!...
N'a fòra ko maloborè kelen gòròkòda ka taa jò fo i sara nyògòn fla la, o laban tè duci ye?...
SOROZAN –E, Yuba, i tè sabali?
E yèrè ka kuma tè wa?
Nafolo ka di kòlòkòlò la!...
Bamananw ka kuma don: ko ni maaw y'i nègèn, i bè nyènamini, n'i y'i yèrè nègèn, i bè sa.
O ye faantan caman ta in de ye, e Yuba dòròn tè.
Hali bi an mènnen b'an yèrè kan.
Faantanw ka sènè n'u ka lanògò, kun b'a la tigi-tigi.
A kun ka ca, nk'a dò b'u yèrè fan fè, u ka waleya ni lahala ni miiriya siratègè bèe lajèlen na.
Sòròntan, hali n'a tè se k'a tònòbòli bali pewu, n'a sera ka bololatigè kèlè ka ban a yèrè la, k'a ka sòròwale jiidi ka da sòrò latigè sira caman dònni kan, ka da kalan ni nyènyini daluma kan, n'a sera k'a yèrè karaba k'a ka musaka n'a ka ko bèe bèn a bèrèmasòrò ma, o tèna nògòya ni sutura k'a ye!
O tèna fusaya bololatigè ni sòrò sofilenya ye?
O tèmènen kò, ni sòròntanw, sani bèe kelen ka to nyèmanògò la n'i ka sòròwale nagasilen ye, n'u tun sera k'u ka cèsiri n'u galabu mòn kelen ye, jigiya la, o na k'u ma kòlòkòlò hèerè ye?
Min bè ka maaw hakili ci o ma, k'u dusu tan ka b'o kan, o faamuya man kan ni nyinini ye?
San'an b'a kè kotigisèrè ka tònòbòmiirinna tasuma dadonni y'u kè k'an funfun.
Yuba yèrè ye mun fò sisan?
Ko wari bè fèn bèe nyè, ko n'a ye yurukuyurukuta sòrò, a b'a yurukuyuruku; ko hali n'a fèrèla forobanafolo ma, a b'a dun n'a sen fla n'a bolo fla ye.
O kòrò ye ko Yuba yèrè jènna ni yuruya ni tlenbaliya bana jugu ye faantan-jama kò kan.
Ale dun y'a dòn, w'an bèe tigèr'a kan fana a n'a nyògònna faantan ba kelen, o yuruya ni forobanafolo sònjuguya, o se t'u ye, a se tèna k'u ye abada!
A' jumèn y'a ye, wali k'a mèn ko sòròntanjama de bòra yuruya ni tònòbò nun ma, fèntigiw kò kan, wali “faso” kò kan?
A fò o miiriya jugu danmantan tè sòròntanw sirilan nyuman ye?
Jugu k'i boso, i yèrè k'i dunnafèn bò ka d'a ma, ee, wala!...
BENBA – Cèn don, Sòròzan!
Nka, faantanw dalen bè bana jugu de la, kunmayèlèma ni delinna bana jugu kòni.
O tè maa min na, fo a y'a nyini de k'o fura kè, a fo i ye fatò ye!...
Baro-kèlaw ye yèlèko kelen kè, k'u doni jigin dòonin.
Sòròzan y'a ta tò kè saja y'u fè.
SOROZAN – O, ne bè min nyini faantanjama fè sa, o ye ka n ka fa in kènèya pewu, sabu maa ka wasa t'i jugu bolo fo i jigi!...
Shu tun kòròbayara, u nana sòmi tuma min.
Baro sinna ka wuli.
Don dò wula fè, Sabu ni Sòròzan ni Obana bòtò kungo la, u ye sira kè kelen yè.
U bè kòròfò la u senfè.
Sabu y'i kanto:
SABU – N ye kuma kelen mèn don nin na, n tè ka faamuya jèlen sòr'a la hali bi; ko faantanba nalen bè dinyè sen minè a bosobaaw ye.
O kòrò jònjòn ye di?
Obana ni Sòròzan fla bèe ye sanga kè k'u taasi sani Obana fòlò k'i kanbò.
OBANA – Ayiwa, ne tè bamanankan mèn kosèbè koyi.
Ne ye min faamu ntalen in na, o ye ko faantan ninyòrò ye dinyè n'a sègèn de ye.
SOROZAN – E yèrè hakilila kèra jumèn ye ntalen in na?
SABU – Obana ye min fò, ne hakilila n'o ka surun kosèbè: o ye ko faantan dara sègèn de kanma.
SOROZAN – E b'o miiriya walanwalan cogo di?
E b'o nyèfò cogo di?
SABU – Nyèfo jumèn b'o la latigè kò?
SOROZAN – Ne ma sòn.
Latigè mana fò ko o ko la, o y'o kuma dabirilen ye.
O kèra shèkili balabalaji ye, nafa t'a la, tònò t'a la, kun t'a fòli yèrè la sango ka nyè nyin'a na.
Nka n'i ye n nyininka n fèla' la, n b'a fò, n m'a dòn n'a bèna t'i jiminsira fè.
Obana ye min fò, o jèlen.
Nka ntalen in bè kòrò wèrè bange: o ye ko faantanjama mènnenba don a yèrè kan.
E, a' yèrè k'a lajè kè.
Dinyè nafolo n'a nafalen jan o jan, maa bolo ni hakili ye fèn o fèn kè, a bèe ye maayajèkulu jèmawale de ye, nk'a la babuuruba ye fasojama wòshi de ye.
Dinyè nafalan n'a nafoloba sòròlen in dun na, fasojama ta y'a la ntòròn jalan ye, u yèrè wòshi la.
O tèmènen kò, dinyè nògòya n'a daamu tè faantan kan fo fèrèbaatò.
Fèntigi bè magonyè ni nafalan sòrò da shu ni da nògòn min na, faantan t'a sòr'o la.
Bèe y'a dòn jagomanfla ni gòròkò da ka gèlèn fèn caman tigèda ye.
Bugusotigi ni farasotigi, jenin shiko ka nyi?
Jenin hakili latigèlen?
Jenin mankutu n'a makanma ka bon?
Jenin ka dinyèlatigè sogo-sara ka bon?
Dinyèlatigè daamu n'a sebaaya bè ka jiidi, ka girin ka nyèsin u jenin kelen ma?
Dò ka dòròmè ba kelen bè nagasi kòpòrò ye, dò dun ka tama bè ba tan wol'a ye tnò na.
Nin si dun ma sòrò dò ka kisèya ni dò ka kolonya fè, fo shèfan ka kunkolo shwa!...
OBANA – Aa!
Gòngòròn ka janfa b'o la!
SOROZAN – Ko di sa?...
O, ne ye kòrò wèrè min faamuya ntalen in na, o ye nin ye.
SABU – Fifè!!...
Aa!
Jaa kuma in kòrò sèbè ka dun!
O kòròfò foorituma bènn'u setuma ma so.
U ye foli di nyògòn ma, ka fara kelen-kelen ka t'i ka so.
Sòròzan ye kalo danma kè sigi la, a b'i sòni kisèya ni faamuya la, dò de bè far'o kan, fèn tè b'o la.
A tor'o la fo don dò, a nana jò dugutaa kan.
A y'i labèn ka taa o cogo la; a taayòrò ma dòn.
Bolo-nkònin-den kelen tè bèlè ta!...
MAAYAZAN (Zan le noble)
Nin ye Zantògò wèrè ye, ni siginyògònw y'a j'a kun, ko Maayazan.
U y'a majamukan kè: sònkoma ni bankoma.
Dòw yèrè ko Zankè farin.
Makasi denkè don n'a bòra Lanògòla, wula kònò, ka galodugu sigi forobabaara la, kabin'a funankè.
Maa min don, a b'i kòflè so la; a ka ci ni sama tè fama somaaw ma.
A ka kuma bèe ye: ko kòrò ni nafa min bè hòrònya na ale fè, o ye ka maaya jigiya minan fa.
Ko ni maa sònna laada ni delinna jònya juru k'i siri, o y'i blalen yè tacènbòrè kònò k'a da siri.
Maayazan ni nyamakalamuso dò ye nyògòn kanu, fo ka se furuko ma.
Nyamakalamuso in ko Nyamantan, o somaaw y'u can k'u jò k'u den tè furu hòròn ma.
Bèe y'i ban fo Nyamantan faninncinin.
O ka sira si tè nyamakalako laada fè.
Ale de ye Nyamantan lamò, a fa salen k'a ncininma to.
Balemaw ko hali ni dinyè bè turu a kun kan, u ka maa tè furu hòròn ma.
Maayazan ni Nyamantan dun ka ko b'u sèbè la.
U nan'u ka furu siri para.
A ma sara maa si la seere fla kò.
Nyamantan baw y'u ta kè kasi ye ko laada wulil'olu la.
K'olu denmuso ka furu nin cogo in na, soliyo ma wele, jeme ma fò, kònyòkoli ma kè, k'o tè k'u denmuso kèhyèkè sònna ka furu fatò ma!...
U ka furu san flanan, Nyamantan wolola denkè la.
O don bèe Maayazan ye den tògòda Jigise, k'a lase buranw ni lamaanaw ni teriw ma, ko denkundi t'a la, sango gintan ni danmajira.
Caman y'o kè dabalibanko ye.
Maayazan ni Naamu ni Tènèman ye terima ye, bi m'u bila nyògòn fè, kabin'u bulanbulan.
Naamu fana ni terimuso dò mènna kanu na.
A ko ma bò dogo la fo don min a y'a dajira balemaw na.
A tònyògònw kòni tun b'a kalama bi ko tè.
A ma nyè min kò, den-ko nana bl'a la.
Pènda kònò bòlen, o kèra sababu ye ka furu goloba.
Sòròda sèbè dun tè Naamu bolo, a kan t'a da.
Naamu ma Pènda somaaw ka bamaya dòn, fo furuko daminènen.
Kuma dajiralen, Maayazan ni tònyògònw y'u fèla jira Naamu na, k'a laadi:
TENEMAN – Furuboloma ni kan jumèn nana?
NAAMU – A ko tè taa nyè.
N tè se!
N tè se yèrè de!
Buranw k'u ka furunafolo ye wa bi naani ni saga fla ni woronaga kelen ye.
MAAYAZAN – E, wala!
Ko dabòbali!...
TENEMAN – Ni laada banbaliw faral'o kan, ne m'a dòn i bè kè min ye o?
Fo n'i sera ka fèere kè ka waribon ci sutura la dè!...
Wali k'i munyu fo i garijègè ka fara ci, i ka wulu ni saraba ye faari!
NAAMU – Cè, kana yèlè n na sa.
TENEMAN – Yèlè tè dè.
A tè bèn de mènè.
MAAYAZAN – I m'a ye wa Naamu, shu min bè diya, o bè dòn kabin'a tlebin.
An t'i nègèn dè, i buran ninnu, u furukèla tè, u nafolonyinina don.
U jòlen don i lebuli kan, nka...
Maa t'i bolo don jiri n'a ŋòmò cè!...
NAAMU – Bangebaaw yèrè de tè taasi.
Maminè kèlen k'a tò to furu-nafolo bòli ma, a ko dara ka suma fòlò, fo Pènda nana jigin flanin na, denkè fla.
Bèe ko taarè!...
Naamu n'a balema dòw ye nyògòn sòrò kuma kunna; cè b'a la, muso b'a la.
Baw ka ko barika bonyana cogo min, faw ka kuma tor'u kònò.
Ko miyèntò ka kuma tè minè sogobosoyòrò la!...
BALEMAMUSO FOLO – Ayiwa!
An sigira ni don min ye, a sera dè.
Ni Danmajirala kunna ma wolo nin ko in na, a tè bèn.
An dun b'a dòn furuko ye fadenya ye bi.
BALEMAKE – Cèn don, nka n'an y'a ta ni dusu ye kojugu, an na kè nalonma y'a ko la dè.
BALEMA-MUSO FLANAN – Nalonmayako tè o!
Minnu bè miliyòn yirika don furumuso kelen na, maa shi t'a f'u ma nalonma, bakiliw kò, u b'a kè daraja min kòsòn, bèe nyè b'o la ka nyèb'u fè.
Daraja tè gansan ye maaya kònò koyi: a b'i ka ko de sankòròta, k'i yankan...
BALEMAMUSO FOLO – Hatè!
Wa laadako min flè nin ye, hal'a ka dan o ma, o tè to bòbali y'a sira fè.
Danmajirala furadanma, laada ma wuli, w'a tèna wuli anw na.
BALEMAKE – Laadawiliko ma fò koyi!
N ko k'a ko minè ni hakili ye.
Musaka ka ca, foyi ma dabò fòlò.
Denkundi yèrè ta bè di o, sango furu!
A' yèrè y'a dòn denkundisaga ye fla ye, sabu wolo kèra flaninw ye.
Woro caman na san ka jama daraka.
Ne hakili la, woronaga tilancè wasara, teri di Naamu?
NAAMU – O ye wasa kè.
BALEMAMUSO FOLO – O ka dògò.
Naga kelen!
Wa daraka tè kè kafeji salasala ye han!
Nbuuru ni narè ni kafe nònòma dulen!
NAAMU – O musaka bè taa joli la sa?
BALEMAMUSO FOLO – A bè k'i kun jan ka jate minè.
Kafebara wòorò, nònòjima bara mugan, sukarokaba tan, nbuurukala bi saba, narèkurun seegin...
O bè bèn...
wa wòorò ma.
BALEMAMUSO FLANAN – Kana nyinè an n'an lamaanaw n'an ka jeli mandiw ka dunduguma kò: pòmitèrè ni shè jirannen.
BALEMAMUSO FOLO – Cèn don!
Komin o dò bè kè daraka ye ka dò kè wula fè, pòmitèrè ba garamu bi saba bè san, ka shè tan ni fla san, ani tulu buteli wolonfla, ni lògòti bara naani, ni...
Ani sirimèbuteli fla...
Fèn misèn caman wèrè bè kò.
O musaka tè dèsè wa seegin ma.
O da fla jèlen ye wa tan ni naani ye.
Anw musow tèna wa wòorò ci an ni nyògòn cè, aw yèrè t'a lajè, a' bè wa seegin ci a' ni nyògòn cè cogo min.
NAAMU – Aw b'a fè ka musaka goloba cogo di tan?
A se tè n ye han!
Kola saga fla san, woro bè kò.
BALEMAKE – A ka fòlen ka ca, an k'a koron k'a bèn wa tan ma.
BALEMAMUSO FOLO – E, subahana!
N'an ma fadenw dan, an ka t'u senkoji la, a bèe ka fus'o ye.
A' ye tègèmagèlèya dabila.
Anw ka musaka bòtò bè kò koyi.
An na apolo ta, jubatò na jansa, nyamakalaw na sòn wajibi!...
NAAMU – Ne ko furu n'a laada wariba min fòra ka tèmè, a' bè k'a' hakili bò o de kò wa?
BALEMAMUSO FOLO – An ma nyin'o kò.
Furu tè taa nafoloba kò bi koyi!
Kòn'e bè dugu in kalama?
An na buranw deli halibi u ka saga kelen bò doni na.
A tò, an ka sòn o ma.
Ee!
Foro binbali wòlòkili kònòntòn, n'o binna, o tèna kè wòlòforo ye!
E m'a dòn i kuntere ka di nin musoko in na: denkè fla!...
Naamu kun saalola k'a ko tintin a kunna.
A ma nyè jurubata min kò, o kèra.
A da selen furunafoloko ma, Naamu y'a ka pòpònin feere, ka juru wèrè ta k'a bolomadèmè, sabu laada banbaliw bòlen kò a sira fè, lablalifènw musaka caya kojugu Naamu ma, a jòra ban kan: wa tan ni kònòntòn, furanafolo dòròmè kelen sen t'o la.
Balemaw sigira kuma kunna.
NAAMU – Ne ko ne bèna kè di de?
N ka sonyèni kè sa wa?
BALEMAKE – A ko barika bonyana kojugu, nka ko sera yòrò min, an tè se k'an kun foori ka bò a doni kòrò.
BALEMAMUSO FOLO – O kuma t'a la!
Kòlòkòlò nimisa t'o la.
NAAMU – Ne tònyògònw si ka furu ma kè baw ye tan.
Maayazan flè nin ye, a ye mun mankan kelen kè?
A y'i kun don degun jumèn kelen kòrò?
A lafiyalen.
BALEMAMUSO FOLO – Hèen!
Ayi jaa!
I b'i nyèmada Maayazan fè wa?
A na diy a la ka tèm'i kan.
Jè ka nyi saga la ba ye dè, n dògò!
Ne yèrè de m'e tugukun dòn nin sabulamaa in kò mènè.
Bèe ko a tè maaya la, bakilu don.
BALEMAKE – Ne y'a kankari d'a ye kabini bi ma se.
Tugu nin kun cilen in kò, o b'i ka ŋòmi san diya!...
BALEMAMUSO FLANAN – I t'i sen bò a sen na ba!
Maayazan de bè fè ka laadacèn miiriya de don i kun ma.
N'i dun m'i sen bò a sen na, i ka furu cènni b'a dafè.
Naamu y'i ta tò kè dade ye.
Ko nana sogolon ten.
Naamu ka furu donni bè kalo wòorò sòrò yòrò min, a degun n'a bènbaliya nana kè balankènyè ye.
Naamu bè sira min i ko sisikurun, a tun tè dlò min, a m'a y'a tònyògònw si la, a nana dlòminsòn ta.
A tè sigi so, i b'a fò a ka sokònòna b'a cin.
Tuma caman, a donni ye dugutla, wali shèkasi ye a ka so.
A delila ka si a kunfè yèrè.
Nin si tun t'a sòn ye kòròlen.
A kòni tun tè fa npèribò la, a tun bè mèn baroda ni npèribòyòrò la.
Sisan de ta kèlen bè baw ye.
A n'a muso ka furu nana don bògò la, k'a goya npòtòkòlò!
Muso bè mankan na tuma bèe, ko fini t'a la, ko tle kelen nasòngò, bi wòorò, k'o ye mun ye?
A ni denw furakèsara daga bè don.
Sòròda tè muso bolo fo nafènjago.
Dugutlamafèwòyò n'a gosili nana bl'a la.
Ko yèrè taara ka somaaw bolo dan.
Naamu muso y'u kunko dajira tònyògònw na, sinyè kelen tè, fla tè.
Tònyògònw ye Naamu wele ka kuma sigi.
MAAYAZAN – Naamu, e ni fama sa.
Hal'an t'i ye tun.
Ni n taara bò i ye, n t'i sòrò yen, i somaaw b'u diinè tigè n na.
A cogo?
NAAMU – Cè, kow cayara!...
NAAMU – Kow caya dabòra jenin na?
Dò bòr'i yèrè la n ka cè.
An ye mun fò i ye kabini furu daminè?
MAAYAZAN – Ni maa nin filil'i ka hèerè sira ma k'i sugusuguma i cènsira kan, a kèr'i ma jugu ye.
N tè cèn fò i ye wa?
I balemaw kèr'i ma jugu ye, i buranw kèr'i ma jugu ye, i yèrè fana kèr'i ma jugu ye.
Anw kèlen ka cèn dair'i la, i y'i kòdon anw na.
E m'a dòn i yèlèmana.
TENEMAN – Ka yèlèma wa?
A fò a cènna!
MAAYAZAN – I ka ko, latigè tè koyi.
A mana kè latigè min ye, o ye maaw ka latigè ye ka da kun caman kan.
Socilaada kèra foolo ye ka kan meleke, a ka jugu o ye.
A kèra teremajira ye.
Faantan k'i nyèmada nyèsumabaatòw ni kotigiw ka tigiba-tigiba fè, o t'a galo ye?
Nin subahanalaada ninnu, ni fèrèbaatòw ni nyama-kalaw bè to k'a ta suruku kudayi, olu de ka daamu sun don.
Nka faantanjama ka soci sununkun don tigi!
Maaya sigicogo yèrè de man nyi, wa laada ninnu, sabu jugu don, a ka jugu sègè ye, a b'i ko kòròti de.
TENEMAN – E fana sa, n ko i tè dan dòn ko la!
Maaya bè se ka kè cogo di ko laada t'a la, delinna t'a la?
A fò Naamu ka sen sèbè ta ka jò gatigijòyòrò la.
N'a m'a yèrè bonya, a muso b'a bonya cogo di?
Cèlasigi bè kè hahako ni fisifasa la cogo jumèn?
Naamu!
Fara dlò la; to ka ye so dòonin.
An bèe bè bò ka taa baro kè, wa dinyèlatigè gèlèya b'an bèe kan; nka k'i ka so kè npèribòyòrò ye, ani barola, ka denbaya dahirimè don dulòji la k'o min, aa!
O ma fò han!
O ye k'i yèrè min dè, k'i ka denbaya min a fè.
NAAMU – Ne tè se ka sigi muso kolon ka daga n'a ka mankan bununbunun cèla, n ta ka cèn!
Nyèmada min bè muso in na, kòlòkòlò tè, w'a nyèna ka ca.
N'o don a t'i magan.
Ne tè se ka n sogo tigè ka fugari ladiya han!
A yèrè ka sèbè kè.
A nyè b'a muso nyògònw na o!
MAAYAZAN – Tènèman!
Kana ko minè a kunnana ma, n'o tè nyè tè sòr'a la, sango k'a furakè.
Ne flè sisan, yèrèfò tè dè, mun na n tè n kun don laada shu ninnu kòrò?
U bè maa ka dinyèlatigè soju tigè k'a fir'i kan.
N siranna o nyangata de nyè ka ban.
Sòrò tè n ye, se tè n ye, mun bè n bla nyèmada la fèrèbaatòw fè, ka n tacèn?
Kòrò wèrè bè n ka ban in na: ni bèe tora maaw naamu fè, ko laada bè boli bèe kan, wajibi n fana ka don a dafè, n kana kè bolonkòni taamaseere ye, jenin dun bè nin nyangata in kèlè k'a dagakisè blen bò faantanjama da la?
N'a bè kè sababu jugu ye k'a ka dinyèlatigè digi bògò la k'a sòrò kè maaya sòfilenya ye.
Naamu n'a ka denbaya coronnen flè o dingè de kònò.
K'i ta musalaha ni na u fè, hali k'i piripiri!
Naamu, i n'i muso, a bè jigi nyògòn na gansan.
Maaya sanin kun fla de donnen bè maa caman kan cènni na tan.
Ne bè min dòn a na, yan'a bè baga ta nyògòn kanma, k'a dimi bò, a' tè bere ta sabulasa in kanma?
N k'a fò an tè bere t'a kanma?
O, san'an ka hakilila d'i muso ma, an b'a nyin'i fè i k'i taasi, k'i banha, k'i ninyòrò gosili da daga ni lanògò sa juguba in kan, n'a b'a la ka sòròntanjama wòshi dun, k'a hakili dun, k'a galabu dun!...
Don dò, Maayazan ko a muso Nyamantan ma, u ka taa bò Koli n'a muso Sògòna na, u faman'u ma.
U taara bèn baro ma, a wusulen.
A tun bè maaya cogocagasira caman kan: furusa caman, jogojuguya jiidili, denmisènw ka bajanbila...
Kòròfò tun dabòra Naamu n'a muso ka furusa de kan.
SOGONA – Cèw mana wuli, u n'a fò ko muso nòba bè furusa la, ka d'a ka hakili dògòya n'a ka manamanako ni basigibaliya kan.
Musow mana wuli, u ko furusa fanba da bè cè la, ka d'a ka tlenbaliya ni basigibaliya kan.
Si t'a fè ka don cènni tògò kòrò.
O ko cèn bè dòn cogo di?
KOMAN – Musow yèrè de ka ko ka ca.
W'a hakilima ka dògò kosèbè.
A bèe ko nafoloba de, ani masiri, manamanatlonkè.
O se tè cè min ye, e na se k'o muso sugu mara?
SOGONA – Nin kòni ye shuw k'a fò nyògòn ma banbaatò.
Cè min bè denw bèe ladamuni n'u kòlòsili doni fili muso kan ka girin bòlòn fè, wali ka shu ban npèribò ni ko wèrè la, n y'a dòn o hakili man dògò!
Denw bè bajanbla, k'u jogo cèn, ka denbaya bla cènnisira kan, ka cè to girin na, wali baro banbali.
Hali nafa t'o yèrè la.
KOLI – Ayi sa!
Musow ka baro ba kelen bè yen, kisè jumèn kelen b'o la?
A caman ye popapo ye, wali cèlagosibaro, yan'u k'u hakili jakabò furu nyèni ni denbaya ladamuko nyuman kan!
NYAMANTAN – Mun bè cèw bali ka fòlò k'o hakili nyuman misali jira?
Ni kuma in tora tan, minèyòrò si tè sòr'a la.
Yani ko bèe ka to cèkunda ni musokunda, ni bèe tun bè bèn baro la kènè kelen kan, ka maaya taabolo kuuru nyènyini, o tun tèna fusaya.
O tè na ni tlennenya ni dannaya ye?
Wa cè ni muso, bèe tun na ladamu kelen ye.
KOMAN – O bè bèn cogo di?
Muso n'a furukè ka sigi baroda kelen na, ka kuma minè nyògòn da, a laban, u tèna don nyògòn kun?
SOGOMA – Ni hòrònjè don, ko bèe gasi bè sigi, fònyògònkò man kan ka y'a la.
Fo ni ŋaniya ni kuntlenna tè kelen ye dè.
NYAMANTAN – O kòni!
Ayiwa sa o, jenin dun bèna denmisènw ladamu?
Sòn bè muso la, sòn bè cè la, maaya jogo cènnen don, a bè ka cèn ka t'a fè.
KOLI – Dinyè kòni tinyèna bi ko tè!
Aw ko nyècogo b'a la wa?
Ne ma d'a la.
KOMAN – Maa seko tè, fèn bèe n'a tuma don...
MAAYAZAN – Kuma b'a fè ka fereke.
Ne ko, denmisèn o, maa kòròba o, muso o, cè o, an bèe tè maaya den ye dè?
Ni babangebaa de ka kan ka den ladamu, o tuma, maaya ka kan k'a denw ladamu.
Ni maaya yèrè ladamunen tè dun?
An ma tl'an ci la.
Maaya!
Maaya!
Maaya dun ye mun kelen ye?
Shidònbali tè o!
Denmisèn ni maa kòròba, cè ni miso, nin bèe jèlen de ye maaya ye.
Maaya sigicogo k'a danfara musokunda, cèkunda, denmisènkunda, hòrònkunda, jònkunda, nyamakalakunda, nin ye cèbaara ye dè, nin ye musobaara ye dè, fusabaantiya kuntan danmantan..., o lahalaya tè bènsenma ye, a tè se ka k'o ye, sabu, sèrè dò ka daamu foroko don, dò ka bònè foroko don.
Wa ka jelibaya to daamu tasuma golobali la fèrèbaatòw dòròn ye, laada terejugu tonkun na funti sòròntanjama sèlè kan.
Sogoshudun ye dugaw ka laada ye, o laada wulibaliya, gansan tè koyi, fo ni shuw nyèn'u yèrè ma sa!...
SOGONA – E, n'i ye shuw kasitò ye, nyènèmaw ma jigi fa!...
MAAYAZAN – Hatè!
Hakilima dò ka kuma don: taasi kòlòn, a ji tè ja, wa bèn ni jigiya wòshi, wasa sinji don!...
Maayazan y'i sar'a somaaw na, ko a bè t'a sen bò a kònò kòrò.
A ni nana da o dugutaa kan, a ma nyè taali kò.
Nka maa shi tè kun kelen dòn a la, a taayòrò kèrèbètè.
Bolonkòninden kelen tè bèlè ta!...
JIGIZAN (Zan l'espoir)
Miirizan, Nyènizan, Sòròzan, Maayazan, nin Zantògò naani wulila ka t'u kunfè tan.
Jaa, u bèe tun ye dò de komèn, ko doma don.
U kònòko kèra kelen ye ka sòrò u ma sara nyògòn na.
Maaw b'a fò u ma minkè ko fatòw don, a kèr'u kelen-kelen bèe kònò ko ko fla don: kelen, sòròntanjama bè kunmayèlèma bana na, kelen, olu t'u yèrè ma.
N'a y'a sòrò de sòròntanjama de kènè tè, o ye bana kologirin ye olu ni kan; n'a y'a sòrò dun olu de kènè tè, o y'a danmako ye, min ka kan ka furakè.
N'a ma nyè ko jama ma se k'olu kènèya, u ka kan ka jigi nyini.
An ka Zan naani ninnu wulikun flè ka Jigizantògò in sègèrè Jigisigi, o ka k'u ma jigi ye.
U si setuma ma janya nyògòn na.
Jigizan ye don da u ye.
U maa duuru ka nyògòn ye.
O kèr'o cogo la.
Dunan ninnu kelen-kelen donn'i ka dinyèlatigè n'i ka sigi konyè na k'a lakali bèe nyèna.
Jigizan sòròla k'i dantigè:
JIGIZAN – A' ka bana kelen in bè ne yèrè kun kan.
N yèrè tun mènna jiginyini na; aw maa naani minnu flè nin ye, a' ye jigi bò, jigiya nyòshi wala; nka fo a ka dan de!
Ne ye Maako ni Farima den ye ka bò Nyanina.
N fa salen, n ba nana furu Blaŋalamatògò dò ma Shujuru dugu la.
N nana n ba senfè o cogo la.
Sufiw ni kunmayèlèmanenw ko n tere man nyi; nka n mana don ŋalatògò foroko kònò, a bè yèlèma.
O waleya nana kè n da la dagakisè blen ye, fo n bolila ka taa n kun dogo' Kokòrònin, n mòmuso bara, n fa ba kòni.
N sigira yen ka nyènatigè, n wulil'o de la sa ka na Jigisigi.
U bèe sigilen tora ka waati kè, u b'u taasi...
Miirizan sòròla k'i kanto:
MIIRIZAN – Ni n ye Jigizan ka kuma faamu, an shi kelen tè jigi bò.
An t'o cèn kòròbò?
An k'an maa duuru ni jama ka waleya taamashiyèn kè bolo n'a bolonkòninden duuru ye dè.
Ne ka kè sinlaban ye, Nyènizan, e ka kè cèmancèbanan kèrèfèta ye, ka Sòròzan kè cèmancèbanan ye, ka Maayazan kè jagaseere ye; Jigizan, e na kè bolonkònindenkunba ye, nika jama kè bolo ni tègèfura ye.
Bèlè flè nin ye duguma.
An b'a bò da fè.
Bèe k'i jija ka bèlè in ta n'i taamashyènnabolonkònin ye.
Miirizan y'a shiflè n'a sinlaban ye kolokoto.
U bèe dèsèra co.
Ni bolonkòninw jèra dun?
A flè, bèlè talen ye nin ye nyètugu ni nyèyèlè...
Nin jiribolo in flè nin ye.
Bolonkòninden jumèn bè se k'a poron!...
U shi...
W'u ni tègèfura kèlen flè k'a poron ŋani!...
Nin daa kologèlèn in fana flè, u shi tè se k'a ci...
Bolo-kurun flè k'a ci k'a bèe nyònòyi!...
A bè di?
U tò bèe k'o la: hatè!
JIGIZAN – Ni n ma fili, an ka bana shidònna ka ban, flanin bana don: jama ni tè saha abada k'an to fatòya la.
O tuma, an ka jama sègèrè, an ka jè ka doroko a nyè ma.
MIIRIZAN – A' ye tò n ka kuma kelen fò a' ye, an k'o to an hakili la: N fa de y'a fò n ye, n bòtò so.
A ko: ŋaniya bòrè lankolon tè jò fo a ka fa waleya ni jigiya la, wa shuw ka yèrèsutura, tere-juguya tè!
MAAYAZAN – N bè hakilima dò fana ka kuma da o kan, an k'a ke sinsinbere ye: ko jigisa tonkunblen tè funti fatò fa-shu kaburu kan, fo maa foroko fa-shu!...
Bolonkòninden kelen tè bèlè ta!...
ALA ANI SONSANNIN
ayiwa, ntalen.
n ye a da nin de la.
sonsannin ani wòlò u tagara a fò Mangala ye ko Mangala ka kengunya di u ma.
Mangala ye i kanto a ko baasi tè a ko n ye a mèn.
a ko aw bè fèèrè kè, aw bè na ni mininyan nyanama ye, aw bè na ni siginònòkènè ye, aw bè na ni limògòbarafa ye, aw bè na ni sosobarafa ye
ni aw ye o kè, aw bè na ni suruku nyanama ye.
ni aw ye o kè tuma min, n bè kegunya n bè dò fara aw ka kegunya kan.
sonsannin tagara.
a ye bara ta.
a tagara sigi ma, ko nin bè a fa, nin tè a fa, nin bè a fa, nin tè a fa !
sigi ye i kanto ko mun don ?
a ko : òn ko ni n ye i sin kelen biri nin na, o tè ne ka bara fa.
a ko i lò dè !
a ye sin kelen biri.
bara fara. a ye o da tugun.
a tagara limògòw ma, a ko nin bè a fa, nin tè a fa, nin bè a fa, nin tè a fa !
limògòw ye i kanto ko kòrò San, an bè mun nyògòn sòsò ?
a ko bara nin ko ko ni aw donna a kònò, ko aw tè a fa.
u donna a kònò mètèmètè mètèmètè
a ye o datugun mènèku !
a tèmèna, a tagara sosow la.
a ko nin bè a fa, nin tè a fa, nin bè a fa, nin tè a fa !
sosow ye i kanto ko e kòrò San ko a dun kèra cògò di ?
a ko bara nin de ko ni aw donna a kònò, ko aw tè a fa.
ko ayiwa, ko an be a mafilè !
u donna a kònò, u ye bara fa.
a ye o da tugun mènèku !
a tagara, a ye bere janba tigè
a tagara mininyan kan, mininyan ye i kanto ko e ko a dun kèra cogo di ?
a ko nin bere ye i kanto ko e mana i suma nin bereke nin ma, ko ale be janya i ye !
a ko an ka an suma !
mininyan ye i la bere fè yòrò min, a ye a ni bere siri kòrr ! a ye o fana ta, a ye o doni.
o bèè fèn kelen, a nana suruku ma.
suruku ye i kanto ko e dun ni nin bèè bè taga min ?
a ko an bè taga. ni i be se, n bè yèlèn i kan ni n ka minanw, i be taga n danda, an be taga. u ye turaba dò de faga. an bè taga ka taga a sogo dun sa.
a ko hèn ?
a ko yo !
a ko ayiwa, n bè taga i nòfè.
a ko n be yèlèn i kan
a ko ònhòn, i bè yèlèn n kan !
òn ! sonsan ye i pan ka i fili surukukò rò, ka karafè don a da la.
a ye nugurè sigi tuma min, u bè tagalen, a ko : Mama Ngala ko ko n ka a sanba siginònòkènè dò.
siginònòkènè dò filè ti, nyamògòsanba !
Mama Ngala ko ko n ka a sanba limògòbarafa.
limògòbarafa dè filè ti, nyamògòsanba !
Mama Ngala ko ko n ka a sanba sosobarafa.
sosobarafa filè ti, nyamògòsanba !
Mama Ngala ko ko n ka a sanba mininyan kènè dò.
mininyan kènè dò filè ti, nyamògòsanba !
Mama Ngala ko ko n ka a sanba unhun kèndè dò.
unhun kènè dò filè ti, nyamògòsanba!
e!
Suruku ko a ko e dògò San!
ko unhun kènè dò!
a ko i bè fèn bè latila fo unhun kènè dò!
unhun kènè dò dibilen bè n nyèkòrò de!
a ko munna? i tè!
a ko na, awwa!
u tagara ka taga fo u sera Ala wutala ma a ko:
Mama Ngala ko ko n ka a sanba siginònò kènè dò
siginònòkènè dò filè ti, nyamògòsanba!
Mama Ngala ko ko n ka a sanba limògòbatafa.
limògòbatafa dò filè ti, nyamògòsanba!
Mama Ngala ko ko n ka a sanba sosobatafa.
sosobatafa dò filè ti, nyamògòsanba!
Mama Ngala ko ko n ka a sanba mininyan kènè dò.
mininyan kènè dò filè ti, nyamògòsanba!
Mama Ngala ko ko n ka a sanba unhun kènè dò.
unhun kènè dò filè ti, nyamògòsanba!
a ye o bè di Mangala ma
Ala wutala fana ko a bèe bila yan
a ko boli, i ka taga i biri!
sonsannin tagara ka taga i biri.
Ala wutala ye fèn girinba dò bò wuuu!
a bè a ci a kòrò yòrò min sonsannin ye i pan ka taga i jò pak!
a ko ònhòn ni ne tun ye kegunya wèrè di i ma i bè n lajigin san fè ne Ala wutala.
n ye a ta yòrò min, n ye a bila yen.
[U fa sara, u ba sara, u be kungo kɔnɔ].
n ye a da nin na.
nin kɛra cɛ dɔ ye ani muso dɔ ye.
u fa sara ka u ba sa ka u ka kabila bɛ sa.
dugumɔgɔ bɛ nana bla u la.
kelen tɔgɔ ko Mamadu, kelen tɔgɔ ko Awa.
u wulila ka taga fo kungo kɔnɔ ka fara bɛ la ka taga fo kungo kɔnɔ.
muso be tobili kɛ a kɔrɔkɛ ye.
musokɔrɔnin dɔ taara bɔ u kan yen.
o tagara a fɔ masakɛ ye:
ko ee an ka mɔgɔ minw fa sara, u ba sara, ko u be kungo kɔnɔ koyi!
a tagara u nɔ fɛ, masakɛ tagara ko a be dɔ nin furu.
u ye kɛlɛbolo wuli ko u be taga u minɛ ka na ni u ye.
u tagara.
Awa ye u natɔ ye, kɛlɛbolo natɔ ye, o ye Madu wele ko:
n kɔrɔ Madu, Madu Sere, n kɔrɔ Madu, Madu Sere!
kɛlɛ be na, Madu Sere!
masakɛlɛ be na, Madu Sere.
n dɔgɔ Awa, Awa Bana, n dɔgɔ Awa Bana, ton ta ka na, Awa Bana!
ton ni kala ta ka na, Awa Bana, n ka cɛw kɔda, n ka cɛw nyɛda, Awa Bana.
o ye kala ta ka u bon ka u bon ka olw bɛ sen kari.
a ye mɔgɔw wɛrɛ bila ka na.
o fana kɛra o cogo la.
musokɔrɔnin dɔ nana, ko n fa masa, n ba masa, ne bila san nin na ka taga.
musokɔrɔnin tagara ka tagako ee Awa, jaa!
masakɛ nin ye aw yɔrɔ dɔn tugun.
ko a ye anw yɔrɔ dɔn dɛ?
ko dɛgɛ nin filɛ nin ye, i ka o minɛ, i ka i sɔn suma.
a nana ni dɛgɛ ye.
Awa Bana nana dɔrɔn ka dɛgɛ nin yɛlɛma yɔrɔ wɛrɛ laka dingɛ sen ka dɛgɛ kɛ a kɔnɔ ka flen di a ma ka dɛgɛ wɛrɛ ta ka a di Madu ma.
musokɔrɔnin tagara, ko n fa masa, n ba masa, ko kɛlɛ wɛrɛ bila ka taga.
ni i ye kɛlɛ nin bila ka taga, a ye dɛgɛ min nɛnɛ u be taga a sɔrɔ, a sara, a sunɔgɔra.
u ye kɛlɛbolo wɛrɛ bila tugun ka taga.
Awa Bana ye u natɔ ye.
a ko:
n kɔrɔ Madu, Madu Sere, n kɔrɔ Madu Sere!
kɛlɛ be na, Madu Sere!
masakɛlɛ be na, Madu Sere.
n dɔgɔ Awa, Awa Bana, n dɔgɔ Awa Bana, ton ta ka na Awa Bana!
ton ni kala ta ka na, Awa Bana, n ka cɛw kɔda, n ka cɛw nyɛda, Awa Bana.
o ye olw fana bɛ faga ni kala ye.
ka dɔw sen kari, ka dɔw faga.
masakɛ ko ee!
musokɔrɔnin, ko e ma a fɔ ko u sunɔgɔra.
musokɔrɔnin tlala tugun ka taga.
ka dɛgɛ wɛrɛ susu ka kɛnkɔnɔ kɛ o kɔnɔ ka taga.
Awa tagara fini ko.
ko a di a kɔrɔkɛ ma.
a sunɔgɔra ka a keleku ka a da.
Awa nana ko ee musokɔrɔnin fɔra ne kɔ nka a ye mago sa ka kasi ka kasi.
dugumasa ye kɛlɛbolo wɛrɛ bla ka na a nɔ fɛ.
Awa nana, a ye kɛlɛbolo natɔ ye.
a ye donkili da tugun, a ye i bolo da i kun.
ko:
n kɔrɔ Madu, Madu Sere, n kɔrɔ Madu Sere!
kɛlɛ be na, Madu Sere!
masakɛlɛ be na, Madu Sere.
a ma kuma.
a ye a fɔ ka a fɔ.
a ma kuma.
u nana ni so ye ka a ta ka a yɛlɛn so kan ka taga ni a ye.
n ye o ta yɔrɔ min, n ye o bila yen.
2 TƐSALƆNIKIKAW
1
Foliw
1 Pɔli ni Siliwɛn ani Timote ka foli don Tɛsalɔniki Jamasenu ma, Fa Ala ani Matigi Yezu Krista ka jama.
2 Mandiya ni hɛra ka kɛ aw ye ka bɔ Fa Ala ni Matigi Yezu Krista yɔrɔ.
3 An balimaw, tuma bɛɛ anw ka kan ka barika da Ala ye aw ko la, ani o bɛnnen bɛ katugu aw ka dannaya bɛ ka bonya don o don ka taa a fɛ, ani fana katugu aw ni ɲɔgɔn cɛ kanuya bɛ ka jiidi aw bɛɛ kelen-kelen na. 4 O de kosɔn, aw ye an kunnawolokun ye Ala ka Jamasenu bɛɛ lajɛlen cɛ la, ka da aw ka timinandiya ni aw ka dannatigiya kan, nimatɔɔrɔw ani degunw bɛɛ cɛ la, aw bɛ ka minnu muɲu.
5 Olu ye Ala ka kiri tilennen taamasenɲɛ de ye ; olu kun ye ka aw kolo ka bɛn Ala ka Masaya ma, aw bɛ ka tɔɔrɔ min nɔ fɛ.
6 Bawo, a bɛnnen bɛ, ko : Ala ka ɲɛni sara ɲɛni na aw nimatɔɔrɔbaaw la. 7 Ani aw minnu nimatɔɔrɔlen, a ka lafiya di aw ma an fɛ, Matigi Yezu nalidon ka bɔ san fɛ, ani a ka setigiya mɛlɛkɛw, 8 tasumamana cɛ la, walasa ka ɲangili bin aladɔnbaliw kan, ani mɔgɔw kan, minnu bɛ u ban an Matigi Yezu Krista Kibaroduman na.
9 U ɲangili na kɛ halaki banbali ye, ka u yɔrɔ janya Matigi ni a ka masayaba nɔɔrɔ la. 10 O na kɛ Matigi Yezu Krista nalidon, don min na a na dawula sɔrɔ a ka mɔgɔsenuw ko la, ni ka a kɛ dannatigiw bɛɛ ɲɛ kɔrɔ dakabanafɛn filɛta ye. Aw dun, aw dara anw ka seereya la.
11 O de kosɔn, an bɛ delili kɛ aw ye sanga ni waati bɛɛ, walasa an ka Ala ye welekan min bila aw ma, a ka a sɔrɔ aw ni o ka kan ; walasa aw bɛ a fɛ ka koɲuman o koɲuman kɛ, a ka o latigɛ aw ye a ka sebagaya fɛ; ani walasa dannaya min bɛ aw la, a ka o lase waleyali ma.
12 O cogo la, an Matigi Yezu na bonya sɔrɔ aw ko la, iko an ka Ala ani Matigi Yezu Krista ye a latigɛ aw ye cogo min.
2
Matigi nali ɲɛkɔrɔkow
1 An balimaw, an Matigi Yezu Krista naliko la ani an lajɛli ko la a da fɛ, an bɛ a ɲini aw fɛ, 2 aw hakili kana ɲagami ani aw ja kana wuli ten jinɛmakow si fɛ, kumaw si fɛ wali sɛbɛnw si fɛ minnu bɛ a jira iko Matigi nalidon sera ka ban, hali ni a fɔra ko anw de kan don.
3 Aw kana a to mɔgɔ si ka aw lafili cogo si la.
Don tɛna se ni dannaya janfali ma kɛ ani ni aladɔnbaliya Mɔgɔ, halakili Den kɔni, o ma bɔ kɛnɛ kan. 4 O na wuli ka a jɔ ka Ala Tɔgɔlafɛn bɛɛ ani batofɛnw bɛɛ kɛlɛ, fo ka laban ka a sigi Alabatosoba kɔnɔ, ka a fɔ wasobaganciya la ko ale ye Ala de ye.
5 Aw hakili tɛ a la ko ne tun bɛ ka dɔ fɔ aw ye o kow kan, ka ne to aw bara wa ?
6 Ayiwa, ko min ye a balan, walasa a kana bɔ kɛnɛ kan fo waati bɛnnen na, aw bɛ o dɔn.
7 Bawo, aladɔnbaliya gundo baara bɛ ka kɛ ka ban ani a dan ye sennasiribaga min bɛ a la sisan, o ka bɔ yen dɔrɔn.
8 O tuma, aladɔnbali na bɔ kɛnɛ kan, ani Matigi Yezu na o silasa ni a dafiyɛn ye, a na o halaki a nali nɔɔrɔba fɛ.
9 Min ye aladɔnbali naliko ye, Sitanɛ ka ko kolokololen, o na jira kɛnɛ kan setigiyakow, kabakow ani dakabanako kunntanw sifaya bɛɛ fɛ, 10 ani tilenbaliya ka nɛgɛnnisiraw bɛɛ fɛ. O kow na kɛ mɔgɔ halakibagatɔw ye, katugu u ye u ban ka tiyɛn kanu, o min tun na u kisi.
11 O de kosɔn, Ala bɛ kunmayɛlɛma su ka bila u la ka u karaba ka da nkalon na, 12 walasa mɔgɔ minnu ye u ban tiyɛn ma ka tilenbaliya kɛ u negela ye, kiri ka bin olu bɛɛ kan.
Kologɛlɛya dannaya la
13 Anw kɔni, anw ka kan ka barika da Ala ye aw ko la, sanga ni waati bɛɛ, aw minnu ye Matigi balima mandiw ye, katugu Ala ye aw fɔlɔ latɔmɔ walasa aw ka kisi Hakili ka senuyali fɛ ani aw ka dannaya fɛ tiyɛn fan fɛ.
14 Ala ye aw wele o de kama anw ka Kibaroduman fɛ, walasa Matigi Yezu nɔɔrɔ ka kɛ aw ta ye.
15 Ayiwa sa, an balimaw, aw ka aw banban koɲuman ani aw ka laadaw matarafa ni barika ye, an ye aw kalan laada minnu na, kuma fɛ wali sɛbɛn fɛ.
16 An Matigi Yezu Krista yɛrɛ ani an Fa Ala min ye an kanu ani ka an sɔn mandiya fɛ dususuma banbali la ani jigiya ɲumanba la, 17 olu ka aw dusu suma ni ka aw lakisɛya aw ka kɛtaw bɛɛ la ani fɔtaw la, ɲuman kunkɔrɔ.
3
1 O bɛɛ kɔ, ne balimaw, aw ka Ala deli, walasa Matigi ka kuma ka boli a taasira fɛ, ani a ka bonya sɔrɔ yɔrɔ bɛɛ la iko aw bara. 2 Aw ka Ala deli, walasa an ka kisi mɔgɔjuguw ani mɔgɔ kunntanw ma, katugu dannaya tɛ mɔgɔw bɛɛ la.
3 Matigi kɔni, ale de ye kantigi ye : A na barika don aw la, ani a na aw tanga kojugu ma.
4 Ani fana, ka an sɛmɛnnen to Matigi la, an dalen bɛ kosɛbɛ aw la : An bɛ aw ci ko min na, aw bɛ o kɛ, ani aw na to o kɛli la.
5 Matigi ka aw dusu ɲɛminɛ ka sin Ala kanuya ani Krista ka jijalenya ma.
6 An balimaw, an Matigi Yezu Krista Tɔgɔ la, an bɛ a kɛ ci ye aw kan, ko : Balima o balima bɛ balo kunntanya la ani laadaw jaasili la, aw ye laada minnu sɔrɔ anw fɛ, aw ka danfara don aw ni o cɛ.
7 Aw kɔni, aw ka kan ka ko min kɛ ka anw ladege, aw bɛ o dɔn ka a jɛya.
Anw ma balo aw cɛ la salaya kɔnɔ 8 ani an ye suman min dun, an ma a ɲini mɔgɔ si ka o ni an na. Nka, sɛgɛn ni tɔɔrɔ kɔnɔ, su fara tile kan, an ye baara kɛ walasa an kana kɛ aw dɔ la kelen si kun doni ye.
9 Tiyɛn na kɔni, an ni o tun ka kan ; nka, an ye a kanu ka kɛ aw bolo mɔgɔ ladegetaw ye.
10 Ani ka an to aw bara, an tun bɛ nin de fɔ ka a gɛlɛya, ko : Ni mɔgɔ min tɛ a fɛ ka baara kɛ, o tigi kana dumuni kɛ fana.
11 An dun bɛ ka a mɛn ko mɔgɔ dɔw bɛ aw cɛ la minnu bɛ balo kunntanya la. U cɛsirilen bɛ, ka a sɔrɔ u tɛ foyi la.
12 An bɛ an sara Matigi Yezu Krista la, ka nin ci ani nin wele bila o mɔgɔ sifaya ninnu ma ko : U ka baara kɛ ni hakilisigi ye, ani u ka u yɛrɛ ka dunta ɲini ka o sɔrɔ.
13 Aw kɔni, an balimaw, aw kana koɲuman kɛli dabila.
14 An ye min fɔ nin sɛbɛn kɔnɔ, ni mɔgɔ min ye a ban o ma, aw ka aw yɛrɛ kɔlɔsi o tigi la, ani jɛ si kana don aw ni o tigi cɛ, walasa a ka maloya.
15 O bɛɛ ni a ta, aw kana a jate iko aw jugu, nka aw ka a kɔrɔfɔ iko aw balima.
Dubaw laban ani foliw
16 Hɛra Masa yɛrɛ ka hɛra kɛ aw ye, tuma bɛɛ ani cogo bɛɛ la.
Ani Matigi ka kɛ aw bɛɛ lajɛlen fɛ.
17 Foli nin ye ne Pɔli yɛrɛ bolonɔ de ye.
Ne bɛ ne bolonɔ kɛ ne ka sɛbɛn bɛɛ lajɛlen labanyɔrɔ la nin cogo de la.
18 An Matigi Yezu Krista ka mandiya ka kɛ aw bɛɛ lajɛlen fɛ.
Ɛntɛrinɛti lakodɔnni lakɔlidenw misɛnninw fɛ mangoro kɔrɔ, Sekɔrɔ.
Sekɔrɔ ye dugu laban ye yanni i ka don Segu dugu kɔnɔ i bɔtɔla Bamakɔ. Ɛntɛrinɛti kalan dɔ tun ɲɛsinnen bɛ kalanso kɔnɔntɔnnan lakɔlidenw ma walasa k'u ka dɔnniɲini nɔgɔya u bolo i n'a fɔ n'u bɛ dɔnni bulonba kɔnɔ. Nka, lakɔliden misɛnninw fana tun bɛ fɛ ka Ɛntɛrinɛti sidɔn, k'a kunfa bɔ u la.
I n'a fɔ jaabi u ka kumakan na : "anw fana bɛ fɛ ka ɛntɛrinɛti kalan", nin kalan in sigira sen kan mangoro kɔrɔ demisɛnninw ye.
A kɛra sababu ye demisɛnninw ka ɔridinatɛri mɛnɛ, ka Ɛntɛrinɛti kile don a la, ka taa «Google » kan, k'u ka ɲininiw kɛ kelen kelen.
Nisɔndiya ni siran sɛnɛkɛlaw fɛ u ka duguw la.
Mali ye sɛnɛ ni mɔni jamanaba ye.
Sɛnɛkɛlaw ni jamanadenw bɛɛ jigi ye sɔmiɲɛ sanji nako ɲuman ye walasa ka dunkafa sabati.
San damadɔ tɛmɛnenw na, sanjiko gɛlɛya kɛra sababu ye ka sɛnɛkɛlaw jigi fiɲɛya. O la, dugu kamalenninw ye tungalataa sira ta.
Baganw tun tɛ dumuni sɔrɔ tugunni, nɔnɔko gɛlɛya nana togodaw la.
O la, kɔngɔ fɛ duguw kɔnɔ, dubaw tun binna ka fara.
Ɲinan, sɛnɛkɛlaw ɲagalilen bɛ, wa u jigi bɛ sɔmiɲɛ labanko ɲuman kan k'a sababu kɛ sanji nako ɲuman ye.
Sɛnɛkɛlaw fɛ, forow yeko ka ɲi kosɛbɛ.
Dugukolo sɔnna dannifɛnw na, wa, sumaw bɛ ka wili u wili cogo la.
O na kɛ sababu ye ka kɔngɔko ban an ka jamana kɔnɔ.
Nka, foro dɔw bɛ ye, olu bɛ ka bɔ u tigiw jigi kɔrɔ k'a sababu kɛ banaw ye. Sɛnɛkɛlaw yɛrɛ ma foyi faamuya o bana ninnu na fɔlɔ.
Foro dɔw kɔnɔ, sumaw ma janya, wa u bɛɛ bilennen don.
Sɛnɛkɛla dɔw fɛ, o bana in ye san nako jugu nɔ ye bawo sumaw ka kan ka funteni hakɛ min sɔrɔ walasa ka wili ka ɲɛ, u m'o sɔrɔ. O de ka ca cɛncɛnna forow la kosɛbɛ.
Foro minnu bɛ o cogo la, olu tigiw ja bɔlen bɛ kosɛbɛ, bawo yɔrɔ caman bɛ ten u ka forow kɔnɔ.
Sɛnɛkɛlaw sirannen bɛ ji ka tiɲɛni ɲɛ bawo ji ye tiɲɛni kɛ yɔrɔ caman na ka ban an ka duguw ni togodaw la.
Ji ye forow fa, ka sirabaw tigɛ, o de fana kɛra sababu ye ka cikɛla caman bali sisan k'u ka foro matarafa ka ɲɛ.
Sow ka don o don binni, o fana ye ca wɛrɛ dilen ye sɛnɛkɛlaw ma ni sɔmiɲɛ banna.
Nka, o bɛɛ kɔfɛ, i n'a fɔ a bɛ fɔ bamanankan na cogo min na, «jala jeninen ka fisa kulusi bɛɛ jeninen ye ».
An ka dugaw kɛ Ala ka sɔmiɲɛ tɛmɛ hɛɛrɛ la, ka dunkafa sabati.
Togodala lakɔlidenw ye u ka jamana lakodɔn k'a sababu kɛ Ɛntɛrinɛti yaalata ye.
Seko ni dɔnko ŋana caman de bɛ Mali kɔnɔ.
Bɛɛ n'i dɔnko n'i seko don.
Caman lakodɔnnen bɛ k'a sababu k'u ka tarikuw kalanni ye lakɔli la, walima k'a sababu k'u tanuni n'u kofɔli ye jeliw fɛ, olu minnu y'an ka laadalakow tɔpɔtɔbagaw ye.
Sisan demisɛnninw tɛ caman lakodɔn nin mɔgɔba ninnu ka ko la an ka jamana kɔnɔ.
Ɛntɛrinɛti yaalata lakɔlisow kɔnɔ, bulɔgu bilali duguw kɔnɔ, sigidaw kunnafonidili Ɛntɛrinɛti kan, olu ye walew ye, minnu bɛ jamana yɛrɛ, a n'a seko n'a dɔnko dɔnni nɔgɔya jamana demisɛnw bolo.
O de la, dugu 8 lakɔlidenw sera ka caman dɔn Wa Kamisɔkɔ ka tariku kan, min sɛbɛnnen bɛ Wikipeja kan nin cogo in na : "Wa Kamisɔkɔ bɔra jeli kabilaba la, min tun ɲɛsinnen bɛ Kirina kɛlɛ ni Mali masabonda sigili ɲɛfɔli n'a matarafali ma.
A ye dɔnni ni faamuyali caman sɔrɔ Manden laadalakow n'a seko ni dɔnkow kan".
Wa Kamisɔkɔ ye laadalakow dɔnbaa jɔnjɔn ye, a lakodɔnnen bɛ kosɛbɛ an ka maakɔrɔbaw fɛ, nka, sisan demisɛnw tɛ fɛn dɔn a ka ko la.
«Nin ye anw senɲɛ fɔlɔ ye k'a lakodɔn, k'a ka tariku lamɛn », lakɔlidenw y'o fɔ an ka yaala senfɛ.
Ɛntɛrinɛti kɛra sababu ye, nin lakɔliden ninnu sera ka Wa Kamisɔkɔ kaburu ja ye, ka tila k'a ka tariku lamɛn a yɛrɛ denkɛ Lasana fɛ, min y'a fa ka koba kɛlenw ɲɛfɔ u ye.
"Nin Ɛntɛrinɛti kalan in an ka lakɔliw la, o kɛra sababu ɲuman ye anw ka lakɔlidenw ma u ka se k'u ka jamana dɔn ka sɔrɔ u ma bɔ u nɔ na. U bɔra sisan ka ja dɔw ye i n'a fɔ Madinɛ Fɔri Kayi (Mali seko ni dɔnko tɔpɔtɔbɔli baarada ɲɛmɔgɔso bulɔgu kan). U tun tɛ na o ye sisan k'a sababu kɛ u n'o cɛ ka jan kosɛbɛ", o kɛra lakɔlikaramɔgɔ dɔ ka faamuya ye Ɛntɛrinɛti kalan laban na.
UNESCO Porozɛ Niger-Loire ka seko ni dɔnko tɔpɔtɔli baaraw taali ɲɛ nin sira in kan, o ye dɛmɛba ye bawo a na kɛ sababu ye an ka seko ni dɔnko cɛba minnu bɛ an ka togodaw la, olu ka lakodɔn demisɛnw fɛ, ni Ɛntɛrinɛtiko tara ba la an ka duguw kɔnɔ.
Munna an b'an kun suuli n'an bɛ kuma an kɔrɔmaɲɔgɔn fɛ ? 
Diɲɛ fan bɛɛ n'a ka kokɔrɔw n'a ka taabolow don.
O de kama, a ka kan waati bɛɛ i k'a ɲini ka tɔw ka taabolow dɔn yanni i k'i ban u la.
Min ka jugu n'a bɛɛ ye, o de ye i ka ban i yɛrɛ ka jamana taabolow la a dɔnbaliya kama walima ka d'a kan i ma diɲɛ n'a ye. I ma diɲɛ n'a ye, o y'i jo ye, nka o kɔrɔ tɛ ko e fana bɛ kɔrɔ min di a ma, k'o ye tiɲɛ ye.
Don dɔ,baro dɔ sen fɛ, n ye n balemakɛ dɔ kanmɛ ko n'i ye mɔgo kumatɔla ye k'a kun suuli, k'o b'a jira ko mɔgɔ tilennentɛ, ko a b'a yɛrɛ jalaki ko dɔ la a yɛrɛ kɔnɔ.
N tɛ ban o kuma in ma pewu, n tɛ se ka kuma farafinna bɛɛ ta kan,
nka anw fɛ yan, an ka lamɔ b'a ɲini waati bɛɛ ni mɔgɔ bɛ kuma a kɔrɔmaɲɔgɔn fɛ i k'i kun suuli, i kana i ɲɛ jɔ a ɲɛna.
Bonya ni majigin tamasiɲɛ don, a ni siganyɛɛla tɛ kelen ye.
An ka maakɔrɔw ka kɔlɔsilikɛlan dɔ don demisɛn ka hadamadenya taabolokan.
Waati bɛ yɛlɛma, kow bɛ yɛlɛma, o kama, demisɛn dɔ kumatɔ bɛ se k'a ɲɛ jɔ a kɔrɔmaɲɔgɔn ɲɛna, nka o kɔrɔ fana tɛ ko a tɛ mɔgɔ bonya, ko a ma jiginnentɛ.
A bɛ se ka kɛ a tɛ ni taabolo minnu dɔn.
O cogo kalan na, fɔlɔ fɔlɔ ani ali bi bi in na an ko togodaw la, a ka gɛlɛ i ka demisɛn kun kɔrɔtalen ye k'a to dumunikɛla.
A ka gɛlɛ fana i ka ali makɔrɔbaw ye ka baro kɛ dumuni kunna.
An b'an koori dumuni kunna, ka dumuni kɛ, ni dumunikɛ banna, baro bɛ daminɛ.
Bolimafenw ni kunnafonidilan cayara , o n'a ta bɛɛ, kokɔrɔ caman bɛ tododaw la alisa, minnu dɔnnen tɛ kɔsɛbɛ.
A ka kan ka da ka se u ma, k'u sɛbɛn, k'u carin.
O n'a kɛ sababu ye mɔgɔw ka dɔn munna karisa yen nin wale in kɛ nin yɔrɔ in na.
Warabilenkɔrɔ ka walijuya
N bɛna baro min bɔ, i kana siga a la fiew.
A ko kɛra tuɲan la, a kɛra dugula, min tɔgɔ ye Libaabanun.
Libaabanun, warabilenkɔrɔ dɔ tun bɛ yen kungo kɔnɔn.
Warabilen tun tɛ warabilen gansan ye.
A kunkolo tun bɛ iko mɔgɔnifin ta, ka sɔrɔ k'a kukala jinɲan.
A disi tun jɛlenbɛ inaafɔ kɔɔrimugu.
Warabilenkɔro balo tun ye di ye.
O de y'a to su o su, a tun bɛ yaala kungo kɔnɔn ka yiriwow ɲini, di bɛ minu kɔnɔn.
Libaabani dugu kɔnɔn, badema cɛ saba tun bɛ yen.
Nci, Ngolo ani Zan.
O badenman cɛsaba tun ye dunuya baara sugu bɛɛ kɛ, u tun ma fosi sɔrɔ.
Sɛgɛn tun bɛ ɲini k'u faga.
Don do, Zan y'a dɔgɔniw wele k'a f'u yɛ ko:
Mɔgo tɛ kɛ fosi ye i dakan kɔ.
An ye ko caman kɛ hɛɛra nɔfɛ sa.
Ŋa o si man kɛ an ka sɛkinfura ye.
Sisan, ne b'a fɛ an ka sekin dugukoloman.
Dugukolo tɛ mɔgɔ nɛkɛn, a tɛ mɔgɔ jafa.
An ka falo ni dabaw ɲini, ka an ta kɛ sɛnɛ ye.
O tɛ baasi ye.
Anw bɛ e kɔ.
Ni e ko min, o de kodi anw fɛnɛ yɛ.
Sini bɛ, foro jiri bɛ tigɛ sani ka samiyanji bi, o ye Ŋolo ni Nci kan ye.
O dugujɛ, kabini donofɔlɔ kasira, balemakɛ cɛ saba in ye forosira minɛ.
Kunɲɔgɔn kelen bi daafa tumamina, o y'a sɔrɔ u ye forokɛnɛn belebele yiriw tigɛ.
Bi man fadenya bila dunuya kɔnɔn, wa a tɛ ban dugukolo kan fɔ ka dunuya wili.
Libaabanunkaw tora k'a fɔ ɲɔgɔn yɛ ko :
Fugariba saba ninu bɛ ka kɛnɛn belebele yiriw tigɛ.
Ŋa, a ka tigɛna cɔɔri, wɔlɔw bɛ kasi ŋalojanw tula ye.
U tɛ se k'a sɛnɛn sabu, mɔgɔlankolow do.
Samiyanji binna tumaminan, u ye foro buluku, k'a dan jonan-jonan.
Ɲɔnw falenna koɲuman.
A kɛra bojitɔ balanne ye ka bokulukutu kɛ.
U ye suma sɛnw kɔrɔsiyɛn k'a sɔrɔ hali bin bɛrɛɛ tɛ foro la.
Ɲɔnjuw wilila ni barika ye, ka foro fanbɛ fa.
O wagatila, sigiɲɔgɔnw ye filafɔ daminɛn, u y'u kanto barodaw la ko :
EE !
kolo wɛrɛ tɛ nɛnnan ko a tɛ yɛlɛman koyi !
Mɔgɔ kirikara ninu ka foro ɲɔgɔn tɛ dugu in kɔnɔn yan dɛ !
Nci n'a dɔgɔw ka foro kɔrɔfɛ kɛrɛni la, bubagato bilemanba dɔ tun bɛ ye.
Woba tun bɛ o sanfɛlanan, min bɛ jigi too kɔnɔnna la.
Suman bɛ ka wolo wagati minan, warabilen kɔrɔ tora sa, sagoma o sagoma, sani ka tile kunbɔ, ka n'i sigi too in sanfɛ.
N'a yɛlɛ too sanfɛ, a b'a kukala jigin too wo kɔnɔn, ka sɔrɔ k'a ka tɔgɔfɛbila dununni bilo a kɛrɛla.
O cogola, a b'a ɲɛnsin foro in ma, ka dunun fɔ, ka dɔnkili da :
Kutubu-ketebe, kutubɛnbɛn !
Sagoba tɛgɛ ja nkun,
Sagoba a ta k'a bila ye !
Aw !
Aw !
Aw ta tɛ ɲan !
Ne y'o bila ntɔgɔ fɛ !
Kunɲɔgɔn kelen bɛ dalafa tumaminan, Nci ka foro sumanw bɛɛ jara k'a ɲɔnjuw bɛ faga.
Kabako ani dabalibanko.
Sabu ye tuɲan ye koyi !
A ɲuman de sɔrɔ kago.
Sanji bɛ ka nan a nancogo la.
Foro tɔw sumanjuw bɛ ka wolo k'u kisɛ tumaminan, Nci ka foro kɔnɔn ɲɔn bɛɛ kɛra iko binjala.
O bɛ la, badenman cɛ saba in ma salay sɛnɛ la.
O sannanyɛlɛman, u ye foro in sɛnɛn tuguni.
Sumanw wili ka ɲɛn ka tɛmɛn kɔrɔlen kan.
Don dɔ sagomadafɛ, sinifile bɔbali, Zan tagara foro la, ko a bɛ t'a ɲɛnda sumanw kan.
A suruɲanan forola tumaminan, a y'i to ka dununkan mɛn.
Zan y'i teliya, k'i ɲɛnmada fɔ sɔɔni, a y'i to ka warabilenkɔrɔ ye.
O yɔrɔmin kolen, a y'i dogo yiri dɔ kɔfɛ, ka kɔlɔsili kɛ, ka lamɛnni kɛ.
Kutubu-Ketebe, Kutubɛnbɛn !
Sagoba tɛgɛ ja nkun,
Sagoba a ta k'a bila ye !
Aw !
Aw !
Aw ta tɛ ɲan !
Ne y'o bila ntɔgɔ fɛ !
Tumaminan a ye kokɛlen in ye ka kumanfɔlen in mɛn k'a kɛbaga ye, a seginna kɔ yɔgɔyi, ka boli k'a kɔrɔw sɛgɛrɛ so :
Nkɔrɔw, ne ye ko ye foro kɔnɔn bi, ka ko mɛn foro kɔnɔn, o ye Zan kan ye.
Nci ko :
I ye min mɛn, ka min ye, o fɔ, i kana siran.
N ko jugu ma ban koɲuman.
A tɛ se ka ban foli ma.
Warabilenkɔrɔ dɔ de bɛ an ka foro tiyen.
A b'a sigi toobilen kan k'a kukala jigin too wo kɔnɔn k'a fɔ ko an ta tɛ ɲan.
Su kora tumaminan, cɛsaba in tagara n'u ka dosokɔrɔba ye, ka taga o bila too wo kɔnɔn.
O y'a kun bɛn ni sanfɛwo ye.
Kabini dugujɛdani fɛ, u nanan k'u dogo too dafɛlanw na.
Tile kun bɛ bɔ tumaminan, u y'u to ka warabilenkɔrɔ n'a ka dununni natɔ ye.
Forotiyɛn wara in sera tumaminan, a yɛlɛnan too sanfɛ.
A y'a kukala jigin too wo kɔnɔn ka dununni ta :
Kutubu-Ketebe, kutubɛnbɛn !
Sagoba tɛgɛ ja nkun,
Sagoba a ta k'a ....
A b'o fɔyɔrɔmin, dosokɔrɔba ya a t'a kun ma n'a ɲinw ye :
dɔnkili yɛlɛmana o yɔrɔ la ;
Kutubu-Ketebe, kutubɛnbɛn !
Sagoba tɛgɛ ja nkun,
Sagoba bo na kɛ biii !
Nci, Zan ani Ŋolo bolila ka nan warabilen kɔrɔ minɛn.
U ye fu bɔ ka fɛnjuguw siri tew k'a da, k'u kanto a ye :
Sisan, anw taɲɛnsira, ni e ma o fɔ bi, an b'i faga !
Sayaɲɛnboli, o ni kɔnɔnnɔnjuguya tɛ bɛn.
Warabilenkɔrɔ ko :
Nci, e k'i ta kɛ bubaga too ci ye : i taɲɛnsira ye o ye.
Zan, e k'i ta kɛ ntɔn minɛn ye :
e taɲɛnsira y'o ye.
Min ye e ye Ŋolo, e k'i ta kɛ sukasi ye, e ka hɛra b'o la.
O kɛra tumaminan, Nci ko u l'a foni k'a bila, k'u kanan jɔn baara fɔlenw na.
Warabilenkɔrɔ bilalen ye boli tɛ taaman tɛ kɛ ka tunun.
O donkelen, Nci ye falo ta ka don kungɔkolo kɔnɔn.
N'a ye bubagatoo min ye, a bɛ falo kɛ k'o kari ka tɛmɛn.
Zan ye golosabaraba don, ka taga tu kɔnɔn.
A manan ntɔn min ye, a b'o gɛn.
Ŋolo, n'o y'a mɛn ko saya kɛra yɔrɔ o yɔrɔ, o bɛ taga ye ka kasi fɔ k'a ɲɛnw bilen.
U ye tile tan ni duru sɔrɔ o cogo la, u ma salaya kɛtaw la, u ma ɲinɛn.
A bɛ fɔ ko kɔrɔtɔ ye sogosan ye, n'o tɛ fasogola don mana se, i bɛ wuluw gɛn n'i nɔnkɔn ye.
A tora o cogo la fɔ dondɔ, Nci ye bubagato fitini ye tu dɔ kɛrɛfɛ.
A ye falo kɛ ka o talon yɔrɔmin, a ye nɛgɛ nɛrɛmugumani dɔ kun ye.
Nci ye falo fili kɛrɛfɛ ka nɛgɛ in kunta k'o sama.
O jɔlɔkɔma bɔra k'a to, o bɛ ye sanu jɔlɔkɔ ye.
Nci y'a ka sanujɔlɔkɔba in ta ka taga so :
Nafolo tigiya dabolen kɛra o ye.
Zan b'a ka ntɔngin na tumamina, a ye ntɔn belebeleba dɔ ye.
A y'o gin k'o gin.
Tuba dɔ b'a kɛrɛfɛ, ntɔn in y'i pan k'i bin o tu bala.
O kɛlen, Zan y'i kanto : « I kisira ! »
O fɔra yɔrɔmina, mɔgɔ dɔ y'i kanto tu la :
« Naamu !
ni ne yɔrɔ donna sa, hɔn i ka nafolo la »
Mɔgɔmin bɛ tu kɔnɔn, o tɔgɔ de ye « i kisira ».
O ye sonba ye, min kɛlen tun bɛ ka dɔ ka nafoloba soɲɛn ka taga i dogo n'o ye.
Tumaminan Zan ko « i kisira », sokɛ y'a miiri ko wɔritigi ye ale yɔrɔdon.
Zan ye o nafoloba minɛ ka tagaso.
Ni Ŋolo y'a mɛn ko hali denfitini sara, a be taga ye ka kasi kosɛbɛ.
Masakɛba nafolotigi dɔ sara dugu yɔrɔ jan dɔ la.
Ŋolo y'o kunnafoni sɔrɔ tumaminan, a y'i labɛn ka sira minɛn.
Masakɛ denkɛ fɔlɔ tun tununna, mɔgɔ ma kibaroya sɔrɔ o la a bɛ san caman bɔ.
Jaga o tun sara, a man don.
Ŋolo dona dugu kɔnɔn tumamina, a y'i fili kasi kan.
A nanan se masakɛ ka so kɔnɔn, a y'i kolonkolo duguman, a bɛ kasi :
Ne mago sara sa !
E, ne bɛ ni kɛ cogodi sa ?
E sɔnna ka taga ka ne to ?
Cɛkɔrɔba sigilen tora k'a fɔ ɲɔgɔn ye ko :
An ka masakɛ denkɛ in de do.
A y'a fa ka saya mɛn, a nalen do o la, o ye dɔw kan ye.
U bɔra ɲɔgɔn fɛ kosɛbɛ !
Siga si taala, masakɛ denkɛ do.
Kɔfenw ni masa golo tigi nanan.
Fooliw kɔfɛ, cɛkɔrɔbaw ye jelikɛ bila ka kɔrɔfɔ lase.
EE !
Libaabanukaw, a ye lamɛnni kɛ.
Masakɛ denkɛ min tagara tungan fɛ ni a kunnafoni ma sɔrɔ, dunankɛ ka ɲininkan ni o ye ale ye.
Cɛkɔrɔba kologɛlɛn dɔ y'i kanto :
O man se hali ɲinikanli la.
BƐ b'a don ko nin ye « Yɛrɛma » ye.
Hali k'a dan a kasicoogo man, siga siga taala, masakɛ denkɛ Yɛrɛma do.
An ka masakɛ kura do.
O yɔrɔ bɛ, Ŋolo kɛra Yɛrɛma ye, k'o sigi masa golo kan.
Nci, Zan ani Ŋolo mɔgɔ saba be kɛra nafolo tigi ye ni cogola warabilenkɔro sababu.
Sababu mandɔgɔ, wa mɔgɔ bɛɛ n'i taɲɛn sira do.
I bɛ tigɛ baara dɔ la, i ka hɛra b'o de la.
Sunjata
1.Masacè saba tun bè dinyè na.
2.Sosokuru Sumankuru tun sigilen bè Soso.
3.Maninkaw sigilen bè Mande.
4.Sangara Danginya Khonte sigilen bè Sangara.
5.Mande jòra ko kònòntòn, a cira ko kònòntòn.
6.Masa Kònòntòn, Masa la blon kònòntòn tinyèra Mande.
7.A y'a sòrò ŋamu Konate ma Kunun.
8.Gurumi Konate! Jakumala warala Sinbon ni Madi Makhan Konate! Khèma ni Dalima, Dalima ni Khèma Subaa; Kòròtilufa Soma Kunyamuru Sanburu, Tankholèla, Sukè ŋanantan, sumuso ŋanantan.
9.Kòròti ŋana binyè Kuluw.
10.Binè Ganda, Jaji Ganda, Wura Ganda, Kèhè Ganda, Tagati Ganda.
11.A bèe k'u ròben Sangatigi Jabajè Suko Mande.
12.O ka Nyankhuma Jani ni Jani Bala bange.
Ka Hurukhulo Jani ni Jani Bala bange.
Ka Namisa Jani ni Jani Bala bange.
dòlu ko nègè shyèn Bala, dòlu ko ta tugu Bala, a ka tamin tugu Mande ganni, ta ma tufa fò Mande Nana Kaaba ji.
13.Jataden Namata, Jataden Khamita, - Jata jan-o-jan sibiri nyè wolonwula, - a sòorakun-o-sòorakun a bèe ye sibiri nyè wolonwula de ye.
14.Soso Koli bèna mògò min tinyè, o ye Masa Kuru ye.
15.A kèra ni mugu digir'u la tuma min na, Masa Kuru nana ka n'i jò, Kuru Dannya Dugujugu Sòma, Marèbatama.
16.Kunungo Sinbonba, Kunungo Sinbonden.
17.Kanu Sinbon, Kanu nyògòn Sinbon Kababa Sinbon.
18.O ba tògò ye N'baru Nègè-Nègè.
19.O de ye Nunu kèlè Nunu, ka Nunu tòmònya.
20.A yè Yila Kèlè Yila, ka Yila tòmònya.
21.A ka Yilaba Masa Bilaba Tomonkèlè.
22.Kèlè mògò jugu dènnena.
23.A ka Tumu Siga Masaba Kèlè.
24.Kèlè mògò jugu dènnenna.
25.Jeliw ko: Tènèn Diga Khanta, Tènèn Diga Khansumalé Kòlòn San kèmèna, ala n'i fabarika Kòlòn juru san kèmèna ala n'i fa barika Yakhanba Danya ani Kandanya!
Dukitana bale Masa Tènèn Makhan Subaa!
26.Masa Kuru sigira Mande golo kan tuma min na, a ye Sinbon tògò wooro bange.
27.A ye Kunungo Sinbonba bange, - Ka Kunungo Sinbonden bange; - Ka Kanu Sinbon bange; - Ka kanu nyògòn Sinbon bange - Kabara Sinbonba Mamaro Tanya kelen.
28.O ba tògò ye N'baru Nègè-Nègè.
29.O nana kènè Duga wolo. Ka Kènè Ganda wolo.
30.Kènè Ganda siw, u k'u ma ko jewne.
31.U yèlèmana ka kè garankew ye.
32.Kurubariw don.
33.Masa Kuru Jamana bannen tuma min na, Masa Ganda nana sigi Mande golo kan.
34.A ye Ginbala Masa kèmè naani bange.
Ka Ginbala Masaba kèmè naani bange;
35. - Ka Ginbala Masa Banta naani bange, - Ka Ginbala Masaba Banta naani bange.
36.Masa jan-o-jan Khiya.
37.Khiya jan-o-jan, Khiya limuluku.
38.Khiya Limuluku wolota Masa Gan na; - Masa Gan wolota Masa Gandunkha, - Masa Gandunkha wolota Masa Siga.
Masa Siga Buru Jata o de ye Kungonya Makhanba kènyi bange.
39.O Kungonya Makhanba Kènyi o de ye Jata Konate wolo.
40.O Gurumi Jan Konate a bè wolo don min na Kungonya Makhanba Kènyi fè Jolimusoni Tumumaninya ani Satèmaatosa ani Dugumògòtòorò ani Datètèmènkola Mande ŋaraw tun ye nin naani ye.
41.A sigira Mande wolo kan tuma min na, a ko: Masa kònòntòn, Masa makònò kònòntòn a bèe tora Kèlè rò Sosokuru Sumankuru fè.
Ne sigir'u nò de rò sisanninò, n'k'a tè se ka ne ka masaya tinyè ni n'ma sòn.
42.A ye Mande dònnikèla bèe wele a nana ka n'i sigi blonba kònò.
43.A y'a kunko f'u ye.
A ko: n'a bè n'ka masaya tinyè n'k'a dòn, n'a tè n'ka masaya tinyè yèrè n'k'a dòn.
Aw wele kun ye nin fila de ye.
44.A y'o siraw dannatigè ŋaraw ye tuma min na n'u y'o fò dònnikèlaw ye, u ye buguri sow ta ka don blonba kònò.
45.U ye nyaman tòmò ka b'a rò.
46.Dònnikèla bèe nana ka na, nyògòn sòr'a la tuma min na, u ye dugukolo nyègèn k'a kò n'a nyè bèe nyègèn.
47.U bòra ka n'u sigi blon da la.
48.Denmisènw sigilen bè so kònò, u bè k'a nyègèn nyègèn.
49.Cèncèn kan kèra min ye, u taara ka ta'a fè karamògòw ye.
50.U ye tòn kibaru bugò.
51.O tèmènna tuma min na, u ye cèncèn ci.
52.U nan'a ye cèncèn so kònò, u ko: Sosokuru Sumankuru b'a ka masaya tinyè, mògò min bè sig'a nò rò a b'o ka masaya tinyè.
53.Mògò min bè sigi Mande kun na ka Soso mara, o ba ma furu fòlò sank'a ka wolo.
54.O kèra tuma min na u ye nyògòn sòrò u ye cèncèn bayèlèma ko kura.
55.A seginna o kuma kelenna ko kura.
56.A sinyè sabana u ye kelen ye.
57.U ko: muso bè bò tunga fè, a bè na Mande.
58.A mana nin sòrò golo kan, n'i y'o furu den b'o sogo n'a wolo cè o de bè Mande mara ka Soso mara.
59.O de ye Jata Konate ye.
60.Cèncèn dalaw garabasura.
U wulila ka Kungonya Makhanba kènyi sègèrè a ni ŋaraw sigilen bè.
61.U nana ka n'u sigi.
62.U ko: jelimusoni Tumumaninya, i ni Satèmaatosa ani Dugumògòtòorò ani Datètèmènkola, u ko: aw ŋara naani de sigilen bè Kungonya Makhanba Kènyi Kòrò.
63.A y'a f'a ye k'an ye cèncèn da.
An ye fèn min ye cèncèn rò; Sosokuru Sumankuru b'a ka masaya tinyè min bè sig'a nò rò a b'a ka masaya tinyè.
Min bè Mande mara ka Soso mara, o ba ma furu fòlò jank'a ka wolo.
64.U ko: nka an ye muso kelen ye cèncèn na, a bè na Mande dunanya na.
65.A bè na u t'a dòn a bè nasini u t'a dòn nk'a bè na Mande.
66.U ka siraw dòdò u kana sòn muso ka tèmèn u nyènama.
67.O mana mògò min sòrò Mande wolo kan, n'i y'o muso kelen sòrò k'a kunmabò a tigiw fè n'i y'a furu a bèna den wolo, o den de bè Mande mara ka Soso mara Tumujan Konate!
68.Kungonya Makhanba Kènyi, a ye naamu laminè u ye, a ye foli las'u ma.
69.A ye Mande fara nyògòn kan,
70.A ko: aw ye dugu sira bèe minè! aw ka bil'a bèe kan k'a bèe kolosi, mògò kana tèmèn n'nyènama.
71.O y'a sòrò Sangara Danginya Khonte bè Sangara.
A bòra ya rò.
Ya bòra Yamana, Yamana bòra Yamanakunu, Yamanakunu bòra Kanu.
Kanu bòra Kanusakhanbe.
Kanusakhanbe bòra Sansakhanbe.
O de ye Tirimasa Bula Khonte Bange ka Moriba Kanute bange, ka Damakhana Kanute bange ka Nègè Jolè Kanute bange.
72.Nègè Jolè siw farala u siw la, u k'u ma Jèfakha, u yèlèmana ka kè numu ye.
Khontew don.
73.O kèra tuma min na, a Sangara Danginya Khonte a fana balimamuso Sigilen bè Sangara a kèlen bè kònò gan ko ye.
A n'a bè fa la, u bè ba la.
74.A b'a yèrè yèlèma sigi ye, A bè taa kungo fè, dugujèda mana se a b'i kun da Sangara kan n'a finyè yèlènni kan, a bè k'i sababu ye.
75.U kònò ganna.
76.Sangara Danginya Khonte nan'a ka jònkè kòròba wula.
77.Bari ni Kanijo mòden!
Tentu Konate.
Moriba Kanute.
Damakhana Kanute.
Jara baana ni Khaya, Sègè tufa Jòkala Makhan na Fèlè ŋana kunun bale Tunkara nyè bèe n'i kun na daŋon Sigi ma diya Kasawura.
Nguma ni Nguma, Nguma ni Tanba Daba, da min bè kèmè dumu, o tè kaba kèmè tla ma, Sarinya ŋana nyagalifò.
78.A ko jònkè kòròba ma : a k'i k'a dòn sigi tè fèn sèbè ye.
Ne n'a bè fa la, an bè ba la.
79.N k'i k'a dòn a bè nyini ka Jama carin n'kun na.
A bè sira min kan, n'b'a f'a ka dòoni b'o la.
80.Sangara Danginya Khonte ye Kangari d'a ye.
81.A juguyara ka ta'a fè.
82.O kèra tuma min na: Kamara siranna a yèrè y'a wele;
83.A nana ka na sig'a ka so kònò.
84.A ko: o ni ne bè fa la, an bè ba la.
85.Ne kèra cè ye, e kèra muso ye.
86.An bèe dama ka kan dugu in na.
87.A ko: kana dugu tinyè n'kun'na.
88.A ko: n'b'a nyin'i fè, ka dò bò suya la.
89.A juguyara ka ta'a fè.
90.A ye jònkè kòròba wele o rò.
91.A ko: i ka dunun gosi Sangara; mògò-o-mògò mana se ka sigi Dondolisa faga, n'bè fèn bèe kèmè d'a ma.
92.Jònkè kuntigi ye dunun gosi.
93.Mògòw tora ka bò Sangara ka taa Jamana nyè fè fo kibaru nana ka na jènsèn Mande.
94.Kungonya Makhanba Kènyi bè Mande.
95.O Kungonya Makhanba Kènyi!
96.Donsow bòra jamana bèe rò ka taa Sangara.
97.U ni sigi Dondolisa mana nyògòn ye a b'u faga.
98.Mògòw kònò ganna.
99.Marfa tigi fila bè Mande Silanba ani Silanden.
100.Jònmakhan ni Bagi mòdenw don.
101.U bòra Tukhoto Bagi Bofinba de rò.
102.U bòra Tukhoto Bagi Bofinba min na, O de ye Jinè Saba bange, Jinè don.
ka Jinè Saba-Saba bange, Jinè don.
Ka Jinè Maraka Dali bange, Jinè don.
ka Jinè Kantejan bange.
103.Jinè Kantejan siw de ye Jabate jeliw ye.
104.Tarawore don.
105.Jinè Tagati nana ka na Sisi bange, Sisi ye Tamènè bange.
Tamènè ye Khèmu bange, Khèmu de ye Khèmu Tenen bange, Khèmu Tenen de ye Tarakhoto Bulaye Tarawore bange.
106.O Tarakhoto Bulaye Tarawore o de ye Silanba ni Silanden wolo.
107.A ye Silanba ni Silanden wolo tuma min na kabin'a y'u sigi nègèkòrò, a ni bèe y'u kò far'u la k'u to Mande Jamana.
108.U sigira nègè kòrò ni fini minw ye, n'u farala ka ban, dabali wèrè t'u fè, u sigiyòrò kèra koyi da bolo labila nò fèerè fè.
109.Jabanden cè fila in u bè sègèn cè rò tuma min u mana kibaru nin mèn k'a bòra Sangara.
110.Ko Sangara Danginya Khonte ko sigi bè yan mògò min mana se ka sigi nin faga a bè fèn bèe kèmè d'a ma.
111.U ye kibaru nin mèn.
112.Silanden ko Silanba ma: an ka kan ka taga nin lòjè, a ko: an ni sègèn min bè nyògòn na bi, ni an sara, an n'an yèrè sòrò sègèn na ni an sera ka nin faga, an na bò sègèn na.
113.A ko: an ka Mande bila, an ka taa Sangara.
114.Jònmakhan ni Bagi mòdenw y'u labèn.
115.O y'a sòrò sumuso tan ni fila bè Mande.
116.Sukuntigi ye N'baru Yaya ye.
117.U sigilen bè Lankakòrò fuga.
118.Jònmakhan ni Bagi mòden k'a kòròkè ma:
119.n'an bè taa, an bè taa mògò kelen de kama Sangara.
120.A ko: tan ni fila b'anw fè Mande yan; U kuntigi ye N'baru Yaya ye.
121.A ko: an ka taa Lankakòrò fuga,
122.an ka taa an sara Mande sumuso tan ni fila la, u k'an bila sira.
123.Dugu jèra tuma min na,
124.Jònmakhan ni Bagi mòdenw ye sira minè.
125.Nègè ta nana Tarawore ; tèn o b'a sèbè la. U bènba b'a sèbè la kala o b'a sèbè la.
Nagana Tirinba Suko, Jònba Sandigi Turamakhan.
126.Jònmakhan ni Bagi mòdenw wulila; tile si nin bè bò tuma min na, U nan'u jò fuga da la.
127.U jòra fuga da la jamiina, N'baru Yaya wulila ka bò sumuso tan ni fila in cèmancè rò, a nan'u kunbèn.
128.U bè se fuga da la, a nan'i y'u nyè.
129.A ko: denmisènw, aw ko cogo di,
130.Jònmakhan ni Bagi mòdènw ko:
anw nana kun de la aw fè.
131.A ko: anw ye Silanba ni Silanden ye, anw bè fa la, anw bè ba la; Nk'anw sigira ni kulusi minw ni dlòki minw ye nègè kòrò anw n'u da bè nyògòn na.
132.A ko: anw sigiyòrò bèe kòyi dabolo labi a nò fèerè fè.
133.A ko: anw ye kibaru mèn ka bò sangara, Sangara Danginya Khonte ko sigi bè Sangara ni mògò min sera ka sigi in faga, a bè fèn bèe kèmè d'i ma;
134.A ko: ne ni n'kòròkè bè taa Sangara n'nan'aw k'anw bila sira.
135.N'baru Yaya ko: nin tè baasi ye; N'bèna n'sara denmisènw na fuga rò.
136.A y'u cè fila jòlen to.
a nan'i jò Mande sumuso tan ni fila cè rò.
137.N'baru Yaya ko: denmisènw, ninw nana kun min na, u ye kibaru mèn subaa bè Sangara, sigi Dondolisa, a b'a yèrè yèlèma ka kè Sigi ye.
Ka taa kungo fè; a mana si kungo gònò, dugu mana jè, a b'a kun da dugu kan, a bè kè dugu rò finyè yè a bè maa faa.
138.U y'a mèn, Sangara Danginya Khonte ye fèn bèe kèmè labila, ni min sera k'a faga, u nan'anw sègèrè anw k'u labila, u cè fila bè ta'a lajè.
139.Sumuso tan ni fila in sigilen tora, u ko: N'baru Yaya sogin ka taa, o mana min dannatigè, anw ta y'o ye.
140.Bamuso yèlèmana, a nana ka n'i jò denmisènw na, Silanba ni Silanden jòlen bè.
141.A ko: anw bènna min na, dabali t'anw fè, n'anw b'o d'anw ma, n'aw mana se Sangara n'aw bè subaa in faga.
142.A ko: katugu, anw bè min ye Mande yan, ale t'i to Sangara k'o ye, ale fana bè min ye Sangara, anw t'an to Mande yan k'o ye.
143.Sababu t'an fè k'a d'aw ma, nk'aw ye taa si, sini sògòma aw ka na, aw mana ne, min b'anw fè, anw n'o f'aw ye.
144.Jabanden cè fila in seginn'u kò fè, u nana jigi Mande dugu kònò, u sira.
145.Dugu jèra, Silanden garabasura ka wuli, a ko kòròkè ma: wuli an ka taa!
146.U wulila, u dara nyògòn nò kan.
147.U nan'a sòrò N'baru Yaya ni jama bè fuga kèmè na tun, u nana ka n'u jò.
148.Jònmakhan ni Bagi nòdenw nana jamiina, a wulila ka bò subaaw cè rò, a nana ka n'i j'a nyè ma.
149.A ko: denmisènw, aw nana?
150.U ko: anw nana!
151.A ko: n'ye min f'aw ye kunun, sògòma o de bè n'fè yan, sababu tè n'fè ni n'b'a d'aw ma, aw mana se yen n'aw bè se k'a faga, nka n'ni denmisènw ye fèn min ye su rò, aw ye sirafana nyini Mande yan.
152.Aw ka nyènèn bò, aw ka basi jalan bò aw ka kògò gèlèn bò, aw ka tiga dèkè bò aw ka naròkèfèn bèe sòrò, k'a bèe fara nyògòn kan, aw mana caman sòr'o rò, aw ka Sangara sègèrè.
153.Aw mana se Sangara, aw kana jigin maa kan, aw ka jigin a yèrè kan.
154.A sababu b'a yèrè de fè maa tè s'a la.
155.A ko: nka n'aw jiginn'a kan, aw k'a bonyè bonyè ma foyi si to dinyè na.
156.Jònmakhan ni Bagi mòdenw seginna so kònò.
Kisan ŋana bala faga jò, Turumankhe Jankhè, nègè ta ŋana Tarawore, Talaku Malaku ŋana Fabirama,
157.Tuma tòntigi mòdenw seginna so kònò.
158.U bòra Tuma tòntigi rò, o dalen bè tègè, ka bò Sandigi tògò fila rò, o dalen bè Balansan.
159.U yèlèmana ka na dugu kònò tuma min na, u ye nyò nyini gèlènya rò, u ye basi jalan bò, u ye nyènyèn bò, u ye tiga nyini gèlènya rò, u ye tiga dègè susu, u ye kògò gèlèn bò, u ye forogo fila fa.
160.Forogo fila fara tuma min na, u nana Madi Masa mòden na, a sigilen bè ŋaraw cè rò,
161.U ko: Jelimusoni Tumumaninya, i ni Satèmaatosa ani Dugumògòtòorò ani Datèmènkòla, anw nan'aw sègèrè, aw k'a fò Madi Masa mòden ye anw b'a fè ka taa Sangara.
Anw ye kibaru mèn, anw b'a fè ka ta'o lòjè.
162.Jelimusoni Tumumaninya ko:
subaakè cè wòorò mòden, u nana.
I bòra Masa Kuru rò, ka bò Masa Ganda rò; ka bò Kènyè Masa Makhan na, ka bò Funèdugu Komakhan na, ka bò Gakòn Bugari rò; ka bò Kalaba Banjugu; Kuntu Kèrètè, kuru o Nyani Mamudu.
163.A ko: denmisènw nan'i sègèrè k'u bè taama.
164.Madi Masa mòden sigilen tara, a ko: alama nyèna.
165.Nòkanden cè fila in dugu jèlen, u y'u ka forogow d'u kun na,
166.U bòra Mande, u ye Sangara sègèrè.
167.U bòra Mande, a tile wolenwula don, u nana bila Sangara so kènè kan.
168.Silanden ko Silanba ma: an sera.
169.A ko: nka Mande sumuso tan ni fila ye f'an ye u k'anw ka jigin a yèrè da kan; n'anw y'a bonyè kòsòbè, sababu b'a yèrè de fè.
170.A k'ka bugu filè.
171.O y'a sòsò Sangara Danginya y'a gèn ka bò dugu kònò, a taara bugu jò o ni tilebi cè.
172.Dugu mana jè, a bè taa dògòsiri kelen ta, a bèn'o bil'a ka dògòsiriw kan, O tonnen bè bugu kò la,
173.A taalen b'dògò nyini yèrè la.
174.Jònmakhan ni Bagi mòdenw ye sira minè.
175.Kisan ŋana bala faga jò, Turumankhe Jankhè nègè ta nana Tarawore, Talaku Malaku nana fabirama.
176.Joman tòntigi mòdenw nana se bugu da la.
177.U ye foli kè, mògò ma kum'u fè.
178.Tuma ni Bagi mòden y'i dènkun ka bugu kònò lajè.
179.A y'a sòrò mògò tè yen.
180.A ko kòròkè ma: an ka jigin yan.
181.A tagalen mana kè yòrò min, a na n'an sòrò yan.
182.Kisan ŋana bala faga jò mòdenw y'u ka forogow jigin.
183.U donna bugu kònò, u ye forogow da.
184.U y'u sigi k'u senw da forogow kan.
185.U bè fama tuma min na, Bari ni Kanijo mòden kun bòra,
186.A ka dògòsiri dalen b'a kun na.
187.Tentu Kanute, Moriba Kanute, Damagana Kanute, Jara baana ni Khaya, sègè tufa Jonkala Magana Tentu ŋana...
188.Nguma ni Nguma, Nguma ni Tanba daba.
189.Da min bè kèmè dumun, o tè kaba kèmè tla ma.
190.Tentu ŋana bala faga jò.
191.A kurulen bè dògòsiri kòrò, a bè na.
192.Bari ni Kanijo mòden nana tuma min na, a nana ka na dògòsiri fili sò kènè kan.
193.A y'a kun yèlènna, a nyè b'u cè fila sigi.
194.A ko: e! Ala wa mògò de?
195.Silanden garabasura ka bò bugu kònò.
196.A ko: mama, kana nin fò, i si kòròbayara nin ma.
197.O tè so ka jigin mògò kelen ka bugu kònò.
a ko: an bèe dabaga y'o de ye, O tè kun bugu kelen kònò.
A ko: anw ye dunanw de ye, Ala y'an yamaruya, an nana ka na jigin i kan.
200.A ko: n'aw ye dunanw ye, n'ala y'aw yamaruya ka na jigin ne kan, dugulen tè se ne ma janko dunan, a y'a ka forogow ta ka bò n'ka bugu rò.
201.Jònmakhan ni Bagi mòdenw k'u tè forogow ta.
202.A k'a b'u ta sisan.
203.A y'a ka minsigi bila kèrè fè;
204.a y'a bagubugu u kan bugu kònò.
205.A nana forogo t'a sen ma.
206.A y'a sama a y'a fili kènè ma.
207.Jònmakhan ni Bagi mòden y'a ka forogo ta, a donna n'a ye so kònò.
208.A seginna, a donna, a ye forogo ta, a nan'a fili kènè ma.
209.A nana ka n'a bila so kònò.
210.U mènna taga ni segin ma tuma min na, mògòba kòròbaya nan'a la.
211.A y'a sig'a ka dlan cèmancè rò.
212.Jabanden cè fila in y'u sigi. u y'u nyèw boso nyògòn na.
213.Jònmakhan ni Bagi mòdenw sigilen tora.
214.Kisan ŋana bala faga jò, Turumankhe Jankhè, nègè ta ŋana Tarawore Talakhu Malakhu ŋana Fabirama.
215.Tuma tòntigi mòden sigilen tòra.
216.A ko: mama, anw famalen bè dumuni ma kabini kunun sògòma, daga t'an kun.
217.A ko: n'ka dunan t'aw ye, n'ka daga tè sòrò.
218.A ko: mama n'i ma daga d'anw ma anw b'a t'an yèrè ye.
219.A ko: ne kòni tè n'ka daga d'aw ma sabu n'ka dunan t'aw ye.
220.Tuma ni Bagi mòden garabasura, a nana daga nin ta tuma min na,
221.A yèrè y'a dòn k'a fo ko n'a y'a minè a bolo daga bè ci, a y'a t'a bolo.
222.U bòra u mamuso fè so kònò.
223.U ye ji k'a rò.
224.A ko kòròkè ma: anw tè se ka suman wèrè tobi ka kènyè ni nin ye, nka anw ye na duman dla, an b'o dla k'o cè nyè, an b'o da basi jalan sanfè,
225.O bè bi tèmèn.
226.Ŋami Konate wula fara donso, kèlè kun na ni fara bala.
227.U ye tasuma da don daga in kòrò sisanninò fo k'a funteni.
228.Ji bèna wuli tuma min na, a ye forogo ta ka s'a ma, a ye tiga dègè bò, a ye naròkèfènw bò, a y'a bèe kè ka nyògòn sòrò ji in ne.
229.A ma tiga dègè nòoni, a y'a tigè-tigè ji gonima na.
230.O de na kadi.
231.A y'a dòn k'a fò a ye funteni kè tuma min a ye mununnan ta, a y'a tereke, a y'a tereke, a y'a tereke.
232.Tiga dègè ni na farala nyògòn kan tuma min, a y'i mabò kòfè.
233.U ye tasuma don a kòrò.
234.Tiga tobira tuma min fo ka tulu sigi na kun na, a ko kòròkè ma: na sora, an sera suman dun ye.
235.A wulila, a ye minèn fila ko.
236.Min yiriwalen bè, u ye basi jalan k'o kònò, min ye mankan ye, u ye dò k'o rò.
237.U ye kun na tulu soli, u y'o sigi kèrè fè.
238.A tora ka na soli k'a da basi ninw kan.
239.A bè to ka giribe don a kòrò, a b'a wuli, a b'a wuli fo a y'a nyigin tuma min na.
240.Tulu bè minèn min na, a y'o minèn ta, a y'o yaala minènni cini kun na.
241.A y'o ta, a ko: mama, i yòrò flè!
242.Bari ni Kanijo mòden ma kum'u fè.
243.A ye minènba ta, a nan'a sigi n'a kòròkè cè rò, u binna dumuni kan.
244.Jònmakhan ni Bagi mòdenw sigilen b'u ka dumuni na.
245.Bari ni Kanijo mòden sigilen b'a sidlan kan, a bè to ka na in nèmènèmèni lajè, a nege b'a la fo ninw tlala tuma min na.
246.Silanden ko Silanba ma: mògò min ma son anw jigin ma, o tè baara di anw ma.
247.A ko: nka anw y'a sòrò baara min na, o de y'a sèbè ye, anw ka ta dògò nyini.
248.U y'u ka jelew bò minènw na, u y'u d'u kaman na, u ye minsigiw melek'u kun na.
249.U cè fila bòra da fè.
250.Ngantorini Sigilen tora, a ka basi ni na sigilen b'a kòrò.
251.A tora a bè na in lajè fo a y'a dòn ko ninw jamana tuma min na.
252.A y'a kun bò bugu da fè.
253.A y'a dòn k'u donna fura rò.
254.A y'a jagasè da na rò a y'a d'a nèn kan.
255.A y'a sòrò basi ni na bè ka minè kosèbè.
256.A garabasura, a ye flen ta a ye ji dò soli; a y'a tègè ko.
257.A ye flen ni basi jalan se a ma.
258.Na bè k'a se, na kadi, kògò gèlèn b'a la.
259.Bamuso magar'a kan f'a yèrè ninakilila tuma min na.
260.A ye flenni fa ji la, a y'a min a y'i d'a ko dlan kan.
261.A faman'a nyògòn na duman na, a tiga tulu y'a minè.
262.Jònmankhan ni Bagi mòdenw ni dògòsiriw bè na.
263.Nyansan bè u bèe kaman kòrò, dògò jalan rò.
264.U nana se a ka dògò da yòrò ma, u nana ka na dògòsiriw bil'a kan.
265.U donn'a fè bon kònò, a ma kum'u fè.
266.A kònò falen bè basi ni tiga dègè la.
267.U sigira tuma min na, Silanden k'a ma: mama anw nana!
268.A ko: i ma anw fo?
269.A ko: daga fila d'an ma.
tile in na ta kèra basi jalan ye; an bè kini dla kanyè, ka tiga dègè k'a na nò, naròkèfènw b'an fè an ka forogow rò.
270.An b'a dla ka tèmèn tile in na ta kan.
271.U ko: an ye daga ta tile i na i m'a d'an ma, an bè daga fila ta an bèna kini tobi.
272.A ko: n'mòdenw ne tè daga d'aw ma, Katugu la aw ye daga ta tile in na ne m'a d'aw ma.
273.Tuma ni Bagi mòden wulila, a ye daga fila ko:
274.Daga min kabon, a ye ji k'o rò.
275.A wulila, a ye nyènyèn bò forogo kònò, a y'a kè ji rò.
276.Nyènyèn in nana tobi ka kè kini ye.
N'a y'a dòn k'a fò k'a mòna, a ye tasuma dò bò kèrè fè, ye kini sig'a kan.
277.A ye na sig'a nò na tuma min na, n'a nana mò, a nan'a bil'a kan ko kura.
278.A ye sumanw bò; a ye na d'u kan.
279.A ye minèn mankan ta, a ko: mama, i niyòrò flè.
280.A ko Silanba ma: an k'an ta dun.
281.Tuma ni Bagi mòdenw y'u ka kini sig'u kòrò.
282.Kisan ŋana bala faga jò, Turumankhè Jankhè, nègè ta ŋana Tarawore tòn o b'a sèbè la, u bènba b'a sèbè la, kala o b'a sèbè la, Nagana Tirinba Suko, Jònba Sandigi Turamakhan.
Turamakhan ma sòn k'a bila.
A ye Kènè Maduga minè, Turamakhan m'a bila.
283.Jeliw ko: nafama masa wuladen, Jònba Sandigi Turamakhan, nafama masa wulaba, Sandigi burè fin, Sandigi burè jè, Turumankhè Jankhè, nègè ta ŋana Tarawore, Talaku-malaku ŋana Fabirama.
284.U ye tiga dègè nòoni k'a kè na rò.
285.A mòna ka se tuma min na, a ye minèn fila ta, a ye kini bò, a ye na d'a bèe kan.
286.A ye Ngantorini ka minèn ta, a ko:
mama i niyòrò flè!
287.A ma kum'u fè.
288.A ye kelen s'a kòròkè ma, u y'u tègè ko, u binna dumuni kan.
289.A y'a dèn k'a f'a ye tile rò ta nènè, su rò ta nin fana kadi.
290.A sigilen tora: è! mòdenniw, aw ta kèra kaba ko ye!
291.Dunan ka na jigin mògò kan, wal'i t'a na kun dòn dugu kònò.
292.Silanden y'i bolo ta ka bò kini na, a ko: mama, i t'anw na kun dòn?
293.A ko: dunan garjègè fòlò ye bisimila de ye, anw m'o sòrò e fè janko an n'an dannatig'i ye.
294.A ko: i mana an bisimila tuma min na, an nana kun min na sangara yan; an n'o f'i ye.
295.Bari ni Kanijo mòden sigilen tor'a ka dlan kan, a ko: n'mòdenw, aw bisimila!
296.A ko: mama i ka kini dun!
n'i tlala tuma min, an nana kun min na Sangara, an n'o f'i ye.
297.A y'a tègè ko, a y'a ka kini minèn s'a ma, a ye dumuni kè f'a fara tuma min na.
298.A garabasura, a taara flenni fa ji rò, a nan'a d'a ma.
299.A ko: mama hòn i min!
300.Ngantorini ye ji minè, a y'i min.
301.A minna tuma min na, a nan'i sigi kòròkè kèrè fè.
302.U y'u tègèw ko ka tla, u ko: mama barika !
Ala m'an nèema na, Ala kana an nèemantan ye.
303.A ko: o tè baasi ye, denmisènw, ne k'aw bisimila.
304.Silanden sigilen tora, a ni Silanba.
305.A ko: mama, i ko anw bisimila, min ye anw wuli ka na aw fè sisan, kibaru de bè maa sègèn.
306.A ko: fèn o fèn bè anw fè dinyè na, kò ni nyè bèe, an bòra yòrò min an'i ka dugu kònò yan, forogo fila in, basi jalan n'a tiga dègè ni kògò gèlèn, a nana b'o la, foyi-si foyi-si t'anw fè dinyè na.
307.A ko: nka an ye kibaru mèn, u ko Sangara Danginya Khonte ye dunun gosi yan, sigi b'a fè yan kungo na. Maa min mana se ka sigi faga a bè fèn bèe kèmè d'a tigi ma.
308.A ko: ne ni kòròkè wulila Mande o de kama, an nana o de la.
309.Ngantorini yèlèla.
310.Tuma ni Bagi mòdenw sigilen bè.
311.E! a ko: n'mòdenw, aw nana min na a kagèlèn de!
312.A ko: kabini dunun gosira don min na, dugu jè-o-jè a bè donso de faga.
313.Tuma ni Bagi mòdenw ko: anw nana n'o ye.
314.A ko: n'aw nana n'o ye, donsow ye sanu kè nègèden ye k'a bila marfa kan, sigi Dondolisa y'u faga yan.
315.A ko: anw na kun ye o ye, n'a y'an faga, an n'an yèrè sòrò sègèn na, n'an sera k'a faga an na tla sègèn na, anw nana nin fèn fila in de kama.
316.A ko: n'mòdenw! aw mana sigi nin ye kungo na, aw bè dòn wa?
317.A ko: mama, an t'o dòn nk'anw mana sigi min ye kungo kònò o kèra sigi-o-sigi ye, an bè sòn k'a kèlè dè.
318.A ko: o tè baasi ye, aw bisimila!
319.U fara su rò fana ma tuma min na, Nòkanden cè fila in yèlènn'a nò fè a ka dlan kan.
320.U bolo donn'a rò, u b'a kan, k'a digi-digi, fo suna nan'a ta.
321.A sunana tuma min na; Silanden ko Silanba ma: an tè jigin k'an da? mama sunana dè.
322.Tuma ni Bagi mòdenw jiginna k'u da.
323.Bari ni Kanijo mòden tor'a ka suna.
324.Tentu Kanute ni Mariba Kanute ni Damagana Kanute, Jara baana ni Kkaya, nyè bèe n'i kun na daŋoŋ, sigi ma diya ta ta wura.
Nguma ni Nguma, Nguma ni Tanba daba da min bè kèmè dumun, o ma kaba kèmè tla ma.
325.Bari ni Kanijo mòden f'a bè gòròndò.
326.Tuma ni Dagi mòdenw y'u da, u fana sunana.
327.N'k'a fò k'a suruny'aw ye.
328.U jigin don tile tan ni duuru don, u ye su rò fana mò, u yèlènn'a fè dlan kan, u b'a digi.
329.U b'a kan k'a digi tuma min na, a ko: a' mòdenw a kèra bonyè dan ye. nka bonyè ma fèn to dinyè na.
330.Kabini aw nana, aw ye n'bonyè ka n'so n'danna, nka baasi tè, sini dugu mana jè min mana si n'fè, n'n'o f'aw ye.
331.A ko: aw ka bonyè kolo girinyara, kojugu.
332.Dugu jèra tuma min na ni ninw ye seri tobi k'a niyòrò d'a ma, U y'u ka minsigiw ni jelew ta, u taar'u doni dògò kènè na, u nan'u fili dògò fòlòw kan.
333.U donna k'u sigi tuma min na, a ko: n'mòdenw, aw na kun ye aw bèna sigi faga?
334.A ko: mama, anw na kun ye o ye.
335.A ko: aw bè sigi dòn wa?
336.A ko: an t'a dòn.
337.Jamana bèe ko n'ma sigi Dondolisa, n'ka konyè bonyana tuma min na, Dondolisa tè fò tun, jamana bèe ko n'ma Ngantorini, n'tògò y'o de ye sa.
338.A ko: n'aw y'a mèn Sangara sigi, ne yèrè don.
339.Fèn tè n'fè ni n'b'a falen aw ka bonya na, nka n'b'a fè ka n'ni falen aw ka bonya na, aw ka bonya kolo girinyara ko jugu, denmisènw.
340.Silanden ni Silanba sigilen tora.
341.O kèra tuma min na n'u tile rò fana daga sigi ni kini mòna, u y'a niyòrò kini d'a ma.
342.A sigilen tora, u ko: nin tè baasi ye, n'mòdenw! n'aw y'a mèn sigi Dondolisa ne don! Sangara kònò yan fèn-o-fèn bè fò n'ma sisan Ngantorini don.
343.A ko: nka n'bè kelen f'aw ye aw k'o faamuya n'bè n'ni falen aw ka bonya na, fèn wèrè tè n'fè min n'b'aw sara.
344.A ko: n'aw ye su rò fana tobi k'a mò aw mana dumuni kè tuma min, aw bè yèlèn ka ne digi-digi n'bè Sunògò aw bolo don-o-don.
345.A ko: nka su in na ta, ni digi-digili kèra tuma min na, n'aw y'a dòn k'a fò n'sunògòra, aw ka jigin k'aw d'aw ka dlan kan.
346.A ko: nk'aw kana sunògò su in na, n'bè taamashyèn saba jir'aw la, aw kana siran dè.
347.Silanden ko: nin tè baasi ye!
348.A ko: a kun fòlò an bè bugu min kònò n'bèna k'a fè kòyi finfin cogo, aw kana siran dè.
349.A ko: aw kana nyòn, ni n'b'aw nyònkan mèn, n'mana aw nyònkan mèn, n'b'aw dun.
350.A ko: O mana tèmèn, bon kònòna bèna k'aw fè kòyi tasuma kolo cogo, aw k'o fana munyu, aw kana nyòn ka jaman.
351.A ko: n'o tèmènna, bon kònòna bèna k'aw fè kòyi kòori mugu cogo, O man'aw sòrò sunògò rò, aw ka wuli ka taga n'kun yan fan fè, o b'a ka taga n'kun yan fan fè o b'a sòrò n'da yèlènnen bè, aw Kana siran.
352.N'aw y'a sòrò n'da yèlènnen bè, aw b'aw bolo don n'da kònò fo k'a se n'kònòbara rò.
353.Aw bolo mana gosi fèn gèlèn ma min na, aw b'o labò o de ye ne sababu ye.
354.N'o tè, n'sababu tè mògò fè.
355.A ko: Tuma ni Bagi mòden, i ye kuma mèn wa?
356.A ko: n'y'a mèn.
357.Kisan ŋana balafagajò, Turumankhe Jankhè, nègèta ŋana Tarawore, Talaku-malaku ŋana Fabirama.
358.Jònmakhan tòntigi mòden dalen bè.
359.A ko: i ye kuma faamuya?
360.A ko: n'y'a faamuya.
361.Tuma min na ni su nana kòròbaya, u mògò saba dalen bè so kònò, i man'i bolo kuru, i t'a ye dibi fè.
362.U dalen tora.
363.O sanga tèmènna tuma min na, a nana ka na so kònòna k'u fè kòyi tasuma kolo cogo.
364.Tuma ni Bagi mòdenw dalen bè, Kisan ŋana bala fagajò.
365.U ye waati k'o rò tuma min, a nana tasuma jèya kòyi bagi jè cogo.
366.U cè fila terunterunna ka ta'a kun yan fan fè, u y'a sòr'a da yèlènnen bè.
367.U se yen tuma min, Silanden y'i bolo don ka ta'a da kònò, a bolo gosira fèn gèlèn ma min na a y'o sama, a bòra Ngantorini da fè tuma min, a garabasura ka wuli!
368.A ko: n'mòdenw don wa?
369.U ko: ònhòn, anw don.
370.A ko: i bolo gosira fèn na wa?
371.A ko: ònhòn, n'ni fèn bòra, a bè n'bolo.
372.A ko: O ye mun fèn si ye?
373.A ko mama, anw nana fèn min kama, nin tè se k'o faga, nin tè se ka hali shè faga.
374.O kèra tuma min na, a ko: aw kana jòn min na, sababu ma dògò.
375.A ko: aw bè nin lasag'aw fè, bèlèkisè saba bè dlan jukòrò, aw y'u bò.
376.A ko: Silanden ni Silanba ma: aw ye bèlèkisè saba minè ka far'a kan, sini aw bè Ngantorini faga.
377.A ko: n'bè n'ni falen aw ka bonya na.
378.U sira.
379.Dugu jèra tuma min, n'u ye seri min, Silanden garabasura ka wuli k'i jò.
380.A k'a kòròkè ma: an ka ta'an ka dògò nyini na.
381.Ngantorini ye dlan gosi, a k'aw y'aw sigi.
382.A ko: dògò nyini banna, ne k'aw ye kabini surò, n'bè n'ni falen aw ka bonya na, o tè nkalon ye.
383.A ko: aw y'aw sigi, an ka dòoni masala.
384.Aw ye n'bonya ka n'se n'danna.
385.A ko: n'aw y'a mèn sigi Dondolisa Sangara yan, ne don, bèe b'a fè n'ma sisan, n'ka juguya kama Ngantorini.
386.A ko: aw k'aw bè sigi faga, aw man'a ye kungo kònò, aw b'a dòn wa?
387.U ko: anw t'a dòn.
388.A ko: n'b'o de daliluya d'aw ma.
389.A ko: rò min y'an ni ba cè, ne min yen de dugu tla fè.
390.A ko: bi wula mana se aw b'aw labèn, an bè dumuni kè kabini tile to rò, aw bè taga yòrò dla yen, tile mana da fura kan, aw cè fila bè taa n'kònò yen.
391.A ko: n'aw ye yòrò dla kò da la tuma min, kabini fitiri sogow bèna min kò la, aw kana fèn bon dè!
392.A ko: ne bè na kò la donon kasi tuma, ni n'kun dara kò kan, ni n'surunyana kò la, finyè bè wuli.
393.Ni finyè wulila, aw k'a dòn, o tuma na k'a fò ko n'bè na.
394.A ko ni n'nana aw k'a to n'ka min, aw kana kisè fili n'ma.
395.Ni aw ye kisè fili n'ma ka n'da to ji rò, n'b'aw faga.
396.A k'o tèmènna kòni n'minna, n'bè don kò ji rò, n'bè n'da, aw kana foyi si fili n'ma o waati la.
397.Ni n'wulila o rò, n'bèna n'da cèncèn kan kò da la ka n'kolonkolon, aw kana n'dalen bon dè.
398.A ko: ni n'garabasura ka n'jò, n'mana n'yigiyigi ka cèncèn bò n'na, aw ka kisè fili n'ma.
399.O mana bin hali n'senkònifara kan, o de ye n'sababu ye.
400.O mana kè, aw ka boli ka dugu nin sègèrè, n'bè kun aw rò sinyè saba.
401.N'ye bèlèkisè saba min d'aw ma, aw b'u mara.
402.N'mana kun aw rò, ni aw y'a dòn n'ser'aw ma, aw bè bèlèkisè kelen bila, o bè kè fèn ye ka baratu n'n'aw cè, sani ka n'b'o rò aw bè dò kè.
403.O mana sinyè saba kè, o b'a sòrò aw donna dugu nyòkala rò ne sen mana da nyòkala kan yòrò min n'bè sa yen.
404.O b'a sòrò aw donna dugu kònò.
405.A ko: n'ye n'ni falen aw ka bonya de la, bonya ma foyi tò dinyè na.
406.U ko: o tè baasi ye.
407.O kèra tuma min na, tile dara fura kan jamiina, nòkanden cè fila in taara ka taa u sigi ba da la.
408.Tuma ni Bagi mòdenw, Kisan ŋana balafagajò, Turumankhe Jankhè, nègèta ŋana Tarawore, Talaku-malaku ŋana Fabirama.
409.U nan'u sigi kò da la, u ka yòrò dlalen bè yen.
410.Kabini fitiri sogow tora u bè na.
411.Mògòw da tuma sera tuma min na, Silanba ko Silanden ma: anw mana to dibi rò yan, nin b'i min ka taa, k'anw sigilen to yan, fèn-o-fèn nana, ne ko o k'u bon, i ma sòn.
412.A ko kòròkè ma: n'tè se k'u bon; a ye taamashyèn min fò n'ye, ni n'ye taamashyèn nin ye tuma min na, a mana kè cogo min, i b'o dòn.
413.Silanba dusu dimina Silanden kòrò, a fununna, a y'i sigi.
414.Fo dononw kasira tuma min na, finyè wulila k'i kun da so kan.
415.A ko: taamashyèn min fòr'an ye, o de daminèna flè, ni finyè in tè tigè abada, an b'a kò ye.
416.U bè fama tuma min na, Bari ni Kanijò mòden, a b'i janka ka n'u ye kòyi Satadugu bakòròba.
417.Kabini a bilara kènè kan jamiina, a ko: kòròkè ma: min kofòr'an ye, ale de ye nin ye.
418.Bari ni Kanijo mòden y'i janka, a sinna kò la.
419.A da turu kò rò, kòròkè ko: nin bon sa!
Mògò bè sogo ka fòlen bèe ròjè wa?
420.A ko: o tè se ka kè, a ye taamashyèn min fò f'o ka kè.
421.A y'i min ji rò, k'i bugubugu ji rò k'i d'a rò.
422.A dalen tora ji rò, a mènna ten.
423.A garabasura ka wuli k'i jò k'i nyè sin u ma.
424.Silanba ko Silanden ma: nin ye mun ye?
sogo dan bèe y'a k'i jò k'a disi sig'i kan, a bon, an ka taa an mako la.
425.A ko: n't'o kè.
426.Bari ni Kanijo mòden bòra tuma min na, Tentu Kanute Mariba Kanute Damakhana Kanute Jara baana ni Khaya,
427.Sègè tufa Jonkala Magana, Tentu ŋana, nyè bèe n'i kun na daŋoŋ sigi madiya ta ta wura.
Nguma ni Nguma, Nguma ni Tanba daba da min bè kèmè dumu o ma kaba kèmè tla ma.
Bari ni Kanijo mòden nana ka n'i bila cèncèn nò.
428.A tor'a b'i kolonkolon, a kònò kòròla jè bè tigè.
429.Silanba ko Silanden ma: nin bon, an ka taa an mako la!
430.A ko: ne t'o kè.
431.A garabasura tuma min na k'i jò, a ni cèncèn yirisa a y'i yuguyugu.
432.Yuguyuguli kò bè tigè tuma min, Tuma ni Bagi mòden y'i to tu rò, a y'u fil'a ma.
433.Kisèw nana bin a nuguresiri yòrò la.
434.U cè fila y'u nònkòn jò ka Sangara sow sègèrè.
435.Nyènamini bòr'a kun na jamiina, a y'u nò minè.
436.Jabandenw bè boli tan ni fila rò tuma min na, a nana dorok'u rò.
437.A kulol'u la.
438.Tuma ni Bagi mòden y'i yèlèma. a ye bèlèkisè kelen bila.
439.O yèlèmana ka kè kulu y'u ni nyògòn ce.
440.Sani a ka bò kulu rò, u ye dò kè.
441.A bòra kulu rò jamiina, a y'u nò ta.
442.U tora u bè taa.
443.A nana ka na kun u rò tun.
444.A kulol'u la.
445.Kisan ŋana balafagajò mòden y'i yèlèma a ye bèlèkisè kelen bila.
446.O yèlèmana ka kè tu y'u ni nyògòn cè.
447.Sani a ka bò tu rò, ninw ye dò kè.
448.U bèna se Sangara so da la tuma min, a nana kun u rò.
449.A kulol'u la.
450.Tuma ni Bagi mòden y'i yèlèma, a ye bèlèkisè kelen bila.
451.O kèra kò y'u ni nyògòn cè.
452.San'a ka bò ji rò, ninw donna forow rò.
453.Tuma ni Bagi mòdenw donna forow rò jamiina Ngantorini bòra ji rò.
454.A senw bilara foro kènè kan yòrò min na, a serila ka ta'a bin.
455.Ninw cè fila taar'u sigi bugu kònò k'u nyèw sigi ba yan fan, a na sira kan.
456.A mènn'a da yòrò la.
457.Jabanden cè fila in sigilen bè k'u nyèw boso yen nò, san'a ka n'u sòrò yen, u k'u terun ka bò yen.
458.U t'a dòn, o y'a sòrò a serila ka bin.
459.A mènna da rò tuma min na, kènè nana tigè, Silanden ko Silanba ma:
n'i y'a ye a ye nin waati k'a nò na, a t'a yèrè ma tun, an ka bò an ka lòjè.
460.Tuma ni Bagi mòdenw bòra.
Kisan ŋana balafagajò, Turumankhe Jankhè nègèta ŋana Tarawore, Talaku malaku ŋana Fabirama.
461.Jònmakhan tòntigi mòdenw wulila.
462.U tor'u b'a suruku tagama, f'u nan'u jò Ngantorini kun na, a senw banbannen bè.
463.Tuma ni Bagi mòden nan'a sen kè k'a tan a jukuna na.
464.A ko: kòròkè ma: a ntanya nana!
465.A y'a ka sabara kininsen bò, a y'o d'a kèrè fè.
466.A y'a ka muru bò, a y'a fifalan tigè.
467.A ko: an ka taa an ka seri dla, kènè mana tigè, an na ta'a kofò dugu tigi ye.
468.U taar'u ka daraka dla.
469.O y'a sòrò, tòntigi so o tòntigi so, i bè wolosocè kòròba sòrò yen.
470.Dugujèda mana se, a bè bò ka so kènè. maasa, a mana fèn min ye, sani yòròtigi ka kunun a bèn'i sigi k'a kònò.
471.A mana kunun a b'a f'a ye:
ne solila ka bò n'ye nin ye, so kènè kan, nin bè nin yòrò in na.
472.A ka wolosocè kòròba bòra k'a sòrò a ma kunun.
473.A bèna se ba yan fan ma tuma min, a y'a sòrò Ngantorini dalen bè f'a senw banbannen bè.
474.A nana ka n'i j'a kun na, k'a yoori.
475.A nyè bè sabarasen dalen na, a y'i bin ka sabarasen in ta.
476.A ye sira minè ka na dugu kònò.
477.A nana se Sangara Danginya Khonte ka blonba da la, minw bè si blon kònò a ye foli s'u ma, u y'a laminè, u ye da yèlèn.
478.Kabini da fòlò yèlènna, a mana se blon min ma, u bè da yèlèn a bè don f'a nana ka na se cèbon da la.
479.A ye sabarasen d'a kèrè fè.
480.A y'i sigi k'a kò sèmè dènèn na, bon da la.
481.Kènè tigèra tuma min na, Bari ni Kanijo mòden wulila.
A bòra Ya rò.
Ya bòra Yamanna, Yamanna bòra Yamanna Kunun.
Yamanna Kunun bòra Kanun, Kanun bòra Kanun Sakhanbè.
Kanun Sakhanbè bòra Sansakhanbè.
O de ye Kinbaka bula Khonte bange ka Mariba Kanute bange. ka Damakhana Kanute bange.
Jeliw k'o de ma: Jara baana ni Khaya, sègè tufa Jonkala Magana, selen ŋana, nyè bèe n'i kun na daŋon, sigi ma diya taa wura, Nguma ni Nguma, Nguma ni Tanba daba da min bè kèmè dumu, o ma kaba kèmè tla ma.
Sarinya ŋana nyagalifò.
482.Tuma min n'a garabasura k'i sigi a sidlan na, a ye kilisi fò a y'a c'a nyè kan.
483.A sabana dafara tuma min, jònkè kòròba y'i sigilen to da la; Bari ni Kanijo mòden kòr'i sira hèrè la, Tentu Kanute, Mariba Kanute, Damakhana Kanute, Jara baana ni Khaya sègè tufa Jonkala Magana, selen ŋana....
484.A ko: kòri i hèrè sira?
485.Jatigikè y'i sigilen to cèbon kònò, a ko: fò hèrè!
486.A ko: ni hèrè sira e fè, hèrè sira anw fana fè kènèma.
487.A ko: n'ye so kènè maasa sisan, n'y'a sòrò Ngantorini su dalen bè forow kènèw na; cè min y'a faga, n't'o dòn, nk'a sen na sabara flè.
488.A ko: O tè baasi ye, « A f'u y'u ka wolo se blon da la. ».
489.« Ne de tun ko i ka dunun gosi mògò min Mana se k'a faga, n'bè fèn bèe kèmè d'a ma.
490.A ko: i ka dunun gosi dunan ni dugulen a bèe ka nyògòn sòrò npèrikènè na sani n'ka bò.
491.U ye dunun gosi.
492.Dunan ni dugulen bèe ye kan ka blon da sègèrè, u nana ka n'u sigi nyògòn kan.
493.Bari ni Kanijo mòden yèrè bòra tuma min na, a nan'i sigi wolo cèmancè rò.
494.Dunan ni dugulen bèe sigilen bè.
495.A fagabaga ma y'u rò.
496.Kamalen kelen sigilen tora, a ko yòròtigi ma: anw bè sigi lankolon de la, dunan ni dugulen, mògò t'anw na min ye Ngantorini faga, a fagabaga tè kènè in na.
497.Nka dadama in na, an yèrè nyè sègèyar'a la cè fila bè don ka bò a ka bugu in kònò, u ma se sokala in kònò u danna bugu la.
498.U kòni b'a fè yen.
499.Aw ye mògò bila k'u lajè, a ka ca, a fagabaga bè sòrò yen de.
Tumujan Konate wula fara donso!
kèlè kun na ni faga bala!
A nò flè, a nò flè a yèrè flè ka tèli ni o ye!
501.U ye ciden bila.
502.Ciden nan'a sòrò Tuma ni Bagi mòdenw sigilen b'u ka seri kun na, u bè kan k'a min bugu kònò.
503.Ciden y'i jò kòfè, a ye kaara ta bugu ye, bugu nyanangarama don, mògò tè se yen.
504.A y'i kan sam'u ma.
505.Tuma ni Bagi mòdenw bòra k'u jò.
506.A ye foli s'u ma tuma min, a ko:
dugutigi ko n'ka n'aw wele, aw ka na dugu kònò.
507.U ko: o tè baasi ye!
508.U ko: ta'a fò dugutigi ye, an yèrè tun bè sira kan, an tun bè daraka dun, n'an ye daraka dun, an yèrè bè na.
509.U ye seri min.
510.Ciden nana ka n'i sigi, a ko Sangara Danginya Khonte ma: n'y'u wele.
511.U fara tuma min, u ye sira minè, u nòkanden cè fila!
512.Tuma ni Bagi mòdenw nan'a sòrò baro koorilen bè karangèba da la.
513.U ye kènè cè ci.
514.Sabara numansen bè dògòkè in bolo.
515.U taamana furr'f'u nan'u jò dugutigi kun na.
516.A y'a ka sabara kininsen bila numansen kèrè fè, a y'a senw d'u rò.
517.A n'a kòròkè taar'u sigi.
518.Sangarakaw ye o ye, u ko: a fagabaga ye nin ye.
519.ŋaraw wulil'u kama kosèbè, tuma min na n'u sègènna, u ye kuma bila.
520.Sangara Danginya Khonte ko jònkè kòròba ma: wuli k'i jò! Hòròn bè mal'a yèrè kumakan de ma, ne de k'o ka dunun gosi, mògò min mana se ka sig'in faga n'bè fèn bèe kèmè d'a ma.
521.O de ye ninw sababu yen, u nan'o nafolo de nò fè.
522.Ne y'o fò cogo min, n'b'a kè ten.
523.a ko: i k'a f'u ye n'bè fèn bèe kèmè d'u ma sògòma in na.
524.Jòn kuntigi y'o lase Silanba ni Silanden ma.
525.Tuma ni Bagi mòden jòlen tora, a ko dògòkè ma: wuli i k'u jaabi.
526.I k'a f'u yè anw ma na fèn bèe kèmè nyini, anw tè s'o doni kònò kabini yan fo Mande.
527.Anw nana min nyini, u ka muso d'anw ma.
528.U mana muso d'anw ma, ni anw taar'o furu so, an na si sòr'o la.
529.N'o tè, fèn bèe kèmè mana bil'anw kòrò yan f'an mana sigi yan de, n'o tè an tè se ka taga n'a nafolo ye.
530.Sangarakaw ye mankan wuli, u ko: nin ye nalon dan ye nòkandenw.
531.N'o tè i mana fèn bèe kèmè sòrò, i tè na furu caman sòrò?
532.Tuma ni Bagi mòdenw ko: anw t'o rò.
533.U ko: n'aw ye muso d'anw ma, o b'anw nya.
534.N'o dama b'aw nya, denmisènw, an kana nyògòn sòrò.
535.N'bè dugu npogotigi bèe bò k'u jò nyògòn da fè, kòyi sòròdasiw cogo, aw man'aw bolo sin min ma, o n'aw mantòn Mande.
536.U ye dunun gosi.
537.Dugu npogotigi bèe nana ka n'u jò da fè furr.
538.U ko nòkanden cè fila in ma: mògòw dafara!
539.U garabasura ka wuli k'u jò Kisan ŋana balafagajò mòdenw!
540.U tora k'u nyògòri ka taga kòyi donsokè.
541.A bèe cè kanyi a bèe tlòlen bè, a bèe suma kadi.
542.U tora u bè taam'u ni nyògòn cè, u b'u nyè munun u kèrè fila fè.
543.U taara ka t'u jò kun do la.
544.U seginna, u ko jònkuntigi ma: a fò dugutigi ye k'anw m'anw sago na muso ye ninw na.
545.Jònkuntigi ko: u ko n'k'a f'i ye u m'u sago na muso ye nin na.
546.Sangarakaw ko: nòkandenw, aw y'aw ka nalon daminè tun? anw n'u fara f'an ka kèlè.
547.Dugu npogotigi bèe jòlen n'aw m'aw sago sòr'o la, anw tè se ka maa ta bòsi k'a d'aw ma.
548.Sangara Danginya Khonte sigilen tora wolo kan, a ko: npogotigi min bè yen n'o ma bò, o bè ye ne yèrè de ka so, ne yèrè denmuso Sugulu Khutuma bè yen.
549.Jeliw ko: kuru kèmè saba ni mugan ni tan ni saba.
550.Ne y'a mèn n'fa la, a k'o ye nkalon ye, o tè kun mògò kelen fari la.
551.Kuru mugan ni tan ni saba dè tun b'a fari la.
552.A ko jònkuntigi ma: taa so kònò, i k'a fò Sugulu ye a n'i ka na nyògòn fè, an k'o fana jir'u la.
553.Jònkuntigi wulila ka so sègèrè, a y'a sòr'a bè kan ka ga kòròla furan.
554.A taalen bè kurunba sigi f'a ba ka jòkè rò, nyènafin tè dig'a la.
555.Sungurun fari mana giriny'a kan kosèbè a mako tè nyènafin na.
556.Bamuso taar'i sigi yen fo jònkè bè na.
557.A selen bon da la, a ko: Sugulu tè yen wa?
558.Bari ni Kanijo mòden y'i to jokè rò, a ko: n'bè yan.
559.A ko: i fa k'i ka na fèrè kènè rò.
560.A ni lènpènba garabasura ka wuli k'i jò fugunyari.
561.Bari ni Kanijo mòden a ye fugunyari fugunyari kè, a nan'i jò.
562Jònkuntigi bilar'a nyè, a dar'a nò kan.
563.Tumujan Konate wula fara donso! kèlè kun na ni fara bala.
564.U nana fo ka na kènè cè ci fo ka n'u jò fa kun na.
565.Jònkuntigi k'a ma: Sugulu flè.
566.A ko: ni Sugulu nana, i b'a jira nòkandenw na.
567.Muso min bè ne fè yan sa n'o ma jir'u la n'o tè cè fè, ne yèrè denmuso Sugulu don, a jòlen flè.
568.Nka, n'ka miiri, mògò muso nyinintò bolo tè d'a fari kan.
569.Nòkandenw taamana furr!
570.U cè fila bèe nan'u tòròmòjò f'a bolo rò u ko: anw bè nin de fè.
571.A ko: aw bè nin de fè?
572.U ko: anw bè nin de fè.
573.A ko: n'aw b'o fè, o bè d'aw ma.
574.A ko: ne yèrè den don, kòròkè den tè, dògòkè den tè ne yèrè joli don, n'y'a d'aw ma.
575.A ko: nka n'bè kelen nyin'aw fè, n'den ka wuli fo jamana ka taa fo jamana, ka taa tobili minèn nyini mògò fè, o mandi n'ye.
576.A ko: n'b'a nyin'aw fè, n'bè fèn dòoni d'a ma, a bè taa n'o ye.
577.Ni aw sera Mande, aw na minèn nyini, k'o d'a ma, a n'aw ka tobili kè n'o ye, a kana fèn nyini mògò fè.
578.Tuma ni Bagi mòdenw ko: o tè baasi ye, anw sònn'o ma!
579.O dugujè a y'o fènw fara nyògòn kan, u mògò saba bè se ka doni min ta, a y'o hakè d'u ma.
580.A ye Sugulu d'u ma.
581.U ye Mande sègèrè.
582.U bèna se Mande don min na, min sigilen bè Sangara sira kan n'a b'a garadi, u nana ka na s'a ma, a sigilen bè sira da la.
583.U ye foli bil'a ma, a y'u laminè, a fana y'u fo.
584.Bari ni Kanijo mòden bilalen bè nòkanden fila in nyè, u dalen b'a nò kan, a man'a sen ta yòrò min, u b'a bila yen.
585.U nana furr' f'u nana ka na se Mande.
586.U sinna bananba kòròla ma, u nana ka n'u sigi cèw y'u sigi dugu ma k'u ka forogow d'u kòrò.
587.A y'a ka lènpèn gosi, a y'i sigi bana dili kan.
588.Min sigilen bè Sangara sira kan n'a b'a garadi, a nana tèmèn u sigilen na, a ye so kònòna sègèrè.
589.A nan'a sòrò Kungonya Makhanba kènyi sigilen bè ani Mande ŋaraw: Jelimusoni Tumumaninya, Satèmaatosa, Dugumògòtòorò, Datètèmènkola ani Cèmògò Kobèedònna.
590.Mande ŋaraw tun ye ninw ye.
591.Min bè sira garadi, a nana ka n'i jò da la.
592.A ko ŋaraw ma: aw k'a fò Madimasa mòden ye, ne de tun sigilen bè Sangara sira kan ni n'b'a garadi, ko muso kelen nana cè fila bolo, u jiginna banan kòrò.
593.a ni ŋaraw sigilen bè tuma min, Jelimusoni Tumumaninya, Satèmaatosa, Dugumògòtòorò, Datètèmènkola ani Cèmògò Kobèedònna, u ko:
subaakè cè wòorò mòden! nin k'ale de tun sigilen bè Sangara sira kan n'a b'a garadi, muso kelen tèmènna surò, cè fila dalen b'a nò kan, u jiginna banan kòrò; u sigilen bè yen.
594.Ale min bè sira garadi, a nan'a kan f'i.
595.A ko: O tè baasi ye!
596.A ko ŋaraw ma: aw ye ci bila ka cè fila in wele n'ye.
597.ŋaraw ye ci bila.
598.O taara Silanba ni Silanden sigilen sòrò Sugulu Khutuma sigilen bè banan dili kan.
599.A nan'i jò, a ko: dugutigi k'aw ka na.
600.Silanden ko Sugulu ma: anw welelen bè dugu kònò i n'i hakili to minènw na.
601.Jabanden cè fila in dara ciden nò kan.
602.U bè na tuma min na, Madimasa mòden sigilen bè.
Jimè Konate!
Jakuma warala sinbon ni Madi Makhan Konate!
Khèma ni Dalima, Dalima ni Khèma Subaa, kòròtilu fa Soma Kununyamuru Sanburu, Tankholèla, sukè ŋanantan, sumuso ŋanatan; kòròti ŋana binyè kulu.
Binè Ganda, Jaji Ganda, Wura Ganda, Kèhè Ganda, Tagati Ganda; o ka binyè fili Sangatigi Jabajè ma Mande.
O ka Nyankhuma Jani ni Jani Bala bange, ka Hurukhulo Jani ni Jani Bala bange, ka Namisa Jani ni Jani Bala bange.
603.Dòlu ko: nègèshyèn Bala, dòlu ko: tatugu Bala.
604.A ye ta min tugu Mande ganin, ta ma tufa fo Mande ŋana Kaaba ji.
604a.Jataden Namata, Jataden Kaabata, Jata jan-o-jan sibiri nyè wolonwula.
605.ŋaraw ko: i ye dunan minw wele, u nana.
606.A ko: nin tè baasi ye!
607.Tuma min n'u y'u sigi, a ko:
denmisènw, ne ye ci bil'aw ma, aw ka na n'sègèrè, n'y'a mèn muso kelen nan'aw fè.
608.Muso kelen in! ne Kungonya Makhanba kènyi; ne de ta ye Mande ye.
609.N'bè muso in kunmabò aw fè ni fèn bèe kèmè ye, aw ka muso in di n'ma, n'yèrè b'a furu.
610.N't'a di dògò ma, n't'a di kòrò ma, n'yèrè de b'a furu, n'b'o nyini aw fè.
611.Nòkanden garabasura ka wuli k'i jò, a ko kòròkè ma: wuli an ka taa dè!
612.Ni fèn bèe kèmè b'a sòrò anw bòra yòrò min, fèn bèe kèmè dir'anw ma anw bann'a rò yen.
613.Anw k'anw bè muso min fè, o dir'anw ma, anw kan'o d'ale ma fèn bèe kèmè na.
614.A ko: anw ka ta'anw mago ka.
615.Jònmakhan ni Bagi mòden wulila, a y'a ka dlòki bolo konkon, u tèmènna.
616.U taara ka ta'u sigi banan kòrò, Sugulu Khutuma sigilen bè.
617.A ni ŋaraw sigilen tora, a nyèkisè blenna, a ko: Jelimusoni Tumumaninya, Satèmaatosa, Datètèmènkola ani Cèmògò Kobèedònna, aw ye mògò bila ka denmisènw wele ko kura, n'b'a nyini u fè u ka den in di n'ma.
618.U ye ciden bila, a taar'u wele.
619.U nana yòrò min na, a ko:
aw y'a f'u ye, n'bè fèn bèe kèmè d'u ma, u ka muso in di n'ma, n'yèrè de b'a furu, ne de bè Mande golo kan bi:
620.Silanden garabasura ka wuli, a ko Silanba ma: an ka ta an mago la, an ka taa dumuni yèrè nyini k'o dun fòlò.
621.A ko: anw bòra yòrò min, fèn bèe kèmè dir'anw ma, anw ma sòn o ma, anw t'o minè mògò fè.
622.U ye sira ta, u nan'u sigi.
623.Kungonya Makhanba kènyi sigilen tora.
A bòra subaakè cè wòorò rò: Masa Kuru, Masa Ganda, kènyi Masa Makhan, Funèdugu Kòmakan, Gako Bugari ani Banjugu Kuntu Kèrètè; kulu - o - nyani Mamudu a sigilen.
624.A ko ŋaraw ma: Jelimusoni Tumumaninya, Satèmaatosa, Dugumògòtòorò, Datètèmènkola ani Cèmògò Kobèedònna, a ko:
ni Jakumaden mana bila tasuma rò n'a ye kan nyè saba k'a rò, wolo hakè banna.
625.A ko: ne ta ye Mande ye!
n'ko n'bè fèn bèe kèmè di denmisènw ma, u ka muso di n'ma, u banna.
626.N'u nana nin sinyè in, n'bè muso bòs'u la fanga la, ne yèrè de b'a furu.
627.N'a ma kun u rò, n'b'u cè fila bèe faga bi.
628.A ko: aw ye mògò bila k'u wele.
629.U ye maa bila k'u wele, o n'a hakili bè nyògòn fè, ninw ye yawase de ye.
630.Ciden nana yòrò min na, a y'i sig'u kèrè fè.
631.Sugulu Khutuma sigilen bè banan dili kan, Silanden sigilen bè Silanba sigilen bè, Jònmakhan ni Bagi mòdenw Sigilen bè, Bari ni Kanijo mòden sigilen bè.
632.Ciden nan'i sigi, a ko: n'nana aw sègèrè, anw ka nyògòn sòn hakili la.
633.Nin ta ye Mande ye, a mana jò min kan, a b'o kè, san'a k'aw bòn aw ni na, aw mana se yen, aw k'a f'a ye a k'a falen aw ye muso la.
634.N'aw sònn'o ma, aw ye taamashyèn min ye nin muso la, a yèrè balimamuso bè yen ko Nagana Tirinba Suko, o taamashyèn nyògòn b'o la.
635.N'a sònn'aw bolo tuma min, aw b'O tògò f'a ye, a k'o d'aw ma.
636.A ko: barika min bè nin wolo rò, a nyògòn bè Nagana Tirinba Suko wolo rò.
637.U k'o tè baasi ye!
638.A ko: a k'aw ka na.
639.A garabasura ka wuli k'i jò. 640.Ale ye sira minè, ninw k'u bè wuli, a ko: aw y'aw sigi dòoni, aw ka kènè don anw cè.
641.U sigilen tora f'u y'a dòn k'a f'a jamana tuma min, Jabanden cè fila in wulila, u y'a nò minè.
642.Ciden bè don blon kònò, a bè pèrèn pèrèn ka d'u kan: ni fa min b'aw nyè na, anw b'a b'aw rò.
643.Ni fèn bèe kèmè dir'aw ma, n'aw banna, ni muso bòsir'aw la, aw n'aw yèrè dama dòn anw n'aw bòn'aw ni na bi.
644.A nan'i jò jatigikè kun na, a ko:
n'y'u wele!
645.A ko: nin tè baasi ye!
646.Jatigikè kèra f'a nyèkisè bè munun munun a kun na (Na tobila ko, a bè mògò sègèn i dusu kun na haali!) - Gurumijan Konate, Wula fara donso!
Juma Darè Makhan Kunba mòden don.
Alakona Makhan sange siri benendana.
N'sòn Makhan, n'jè Makhan of Makhan, taare Makhan.
647.U donna jamiina, jatigikè sigilen tora f'a nyèkisè bè munun a ko:
Jelimusoni Tumumaninya, Satèmaatosa Dugumògòtòorò Datètèmènkola ani Cèmògò Kobèedònna, aw k'a fò denmisènw ye ne ye u wele, n'ko n'bè fèn bèe kèmè d'u ma, n'yèrè de b'a furu, u banna.
648.A ko: aw k'a f'u ye ni n'ye muso bòs'u la, u bè mun kè?
Ne ta ye Mande ye!
649.Jònmakhan ni Bagi mòden sigilen tora, a ko: an tè se ka foyi kè.
650.A ko ŋaraw ma: aw b'a f'a ye, anw tè nafolo nò fè; a ko: ale ka so ye yan ye, anw ka so ye yan ye, anw wolola yan.
651.Anw tun mana to nin cogo in na, anw tun tè furu sòrò, sègèn de bè mògò bò faden jè rò.
652.I mana kuma ta faden jè rò, i na dò kan mèn: ka tèmèn anw ka kuma fè nin ta in tè a rò.
653.A sigilen tora.
654.Ŋaraw ko: Madimasa mòden k'anw k'aw nyininka, a ye fèn bèe kèmè d'aw ma, aw ma sòn ka muso d'a ma, a mana muso bòs'aw la, aw bè se ka mun kè?
655.Silanden ko: anw tè se ka foyi kè, baba, nk'anw bè muso nyini dè!
656.Ni o balann'a nò fè, anw b'a f'i k'a falen anw ye muso la, anw n'o furu, anw fana na nin d'e ma, nka anw tè nafolo fè.
657.Kungonya Makhanba kènyi sigilen tora, a ko ŋaraw ma: aw k'a fò denmisènw ye k'u ma baasi fò, mògò ka jòn t'u ye, olu ye Mande jama ye, ne fana ye Mande jama ye.
658.Anw ka furu nyògòn ma, o tè baasi ye.
659.Nk'u kanyènakuna tan, o de tun mandi n'ye.
660.Nka selifana mana se n'bè dugu npogotigiw fara nyògòn kan u yèrè mana min t'a tègè ma, ne n'o d'u ma.
661.U k'o tè baasi ye.
662.U sigilen tora.
663.Jònmakhan ni Bagi mòden garabasura ka wuli k'i jò, a ko Mande ŋaraw aw k'a fò baba ye, kuma kelen bè n'kònò, ni n'y'o fò ni fèn tè kè n'na?
664.N'b'a fè k'o f'a ye a tulo k'o mèn.
665.A k'o tè baasi ye, fèn o fèn mana b'aw da rò k'a fò n'tè muso in sòrò kò, o bèe bè kun n'na.
666.A jòlen tora, a ko: n'o bèe bè kun i rò, o ko selifana mana se, i b'anw ka muso falen d'anw na, npogotigiw rò anw yèrè y'anw ka muso falen dòn k'anw to yan.
667.Anw yèrè ye Mande jama de ye, anw famana yan m'a tè kalo bò anw y'a bèe don.
668.Anw y'anw sago dòn k'a sòrò npogotigiw ma fara nyògòn kan.
669.A ko: n'aw y'aw sago min dòn, aw y'a fò n'k'a mèn.
670.A ko: anw sago ye min ye, e yèrè baden dògòni bè so kònò yan, a tògò ko Nagana, anw b'o de fè.
671.A ko ŋaraw ma: aw y'a f'u y'u k'u sigi Nagana b'u sòrò yan sisan.
672.Madimasa mòden sigilen tora, a ko ŋaraw ma:
aw ye ci bila ka Nagana wele sò kònò.
673.U ye ci bila Nagana ye.
674.A labata labata nan'u na blon kònò, a ni sanu saba ni ginbaden naani, ani surumu kunbaba ani jabi fin ma, ani hamu, ani tindigiti ani alihambara.
A bèe bè kanyògòn sòr'a la.
675.A tlòlen bè, a suma kadi, a nyèkisè bè kòyi tubabu ka kutupon, a bè cèkòròba sòr'a da rò sinyè kelen dè, a tò bè ta'i ka banfula kònò.
676.A tagasa-tagasa nan'u na tuma min, Nòkanden yèrè sigilen tora f'a munyèna, a yèlèla k'a sòrò fèn ma f'a ye.
677.Madimasa mòden nana yòrò min, a y'i jò.
678.Madimasa mòden! a y'a bolo da cèmance jiri la, a ko kòròkè ma: n'nana.
679.Kungonya Makhanba kènyi ko: Nagana, i nan'a diyara n'ye.
680.A ko Mande ŋaraw ma: aw y'a fò Nagana ye: a ni ne bèe dama ka kan Mande wolo o rò.
681.Ne sigira Mande wolo kan, n'ye flèli kè, U ko muso bè bò tunga fè, a bè na yan a kana tèmèn ni n'm'a sòrò k'a furu, walima ni ne yèrè ntanya nana, mògò min bè wolo kan, o k'a nyini.
682.A dun nana ne yèrè sòrò wolo kan, ne min ye flèli kè.
683.N'ye fèn bèe kèmè di denmisènw ma, u ni muso kelen in nana, n'yèrè bè muso in nyini k'a furu, u ma sòn.
684.U k'u bè muso de fè.
685.N'ko n'bè dugu npogotigi bèe bò k'u bil'u kòrò, u ma sòn o fana ma.
686.U ma ban wèrè kè, u yèrè b'u sago dòn sani maaw ka fara nyògòn kan.
687.U dun sago kèra o de ye!
688.O de kama n'ko ŋaraw k'i wele n'bèn'a kan f'i ye jama rò.
689.U yèrè sigilen flè, ninw ye.
690.Bamuso yèlèla, a ko: Jelimusoni Tumumaninya, Satèmaatosa, Dugumògòtòorò, Datètèmènkola ani Cèmògò Kobèedònna, aw k'a fò n'kòròkè ye ninw ye mògòninfinw de ye, u bèe denmisènma don, ne yèrè denmisènma don.
691.N'a ye minw to yen ka taa ne siri jiri dò la kungo kònò na, n'bè to yen jank'anw fadenw.
692.N'a ye n'd'u ma, n'b'u fè.
693.Mande ŋaraw sigilen ye sama wel'a la sinyè saba.
694.Madimasa mòden jòlen tora, a bè kòyi mòni bòrè la ma.
695.A ko Silanden ma: aw fana ka ta'aw ta wele ka na.
696.U taara Sugulu Khutuma wele jiri kòrò.
697.Bari ni Kanijo mòden nan'i jò, a n'a ka lènpènba.
698.A ko: Nagana flè, n'y'a d'aw ma.
699.Ninw fana ko: Sugulu Khutuma fl'anw y'a d'i ma.
700.U y'u falen nyògòn na.
701.Kungonya Makhanba kènyi ye Sugulu Khutuma furu, o ye Jata Konate wol'a ye, ka Bugari Dògòmandi wol'a ye, ka Kirinkiri Juma Sukho wol'a ye, a y'i jò yen.
702.Nòkanden cè fila in fana ye Nagana Tirinba Suko furu, a ye Jònba Sandigi Turamakhan wol'u ye, Jònmakhan ni Bagi, Kisan ŋana balafagajò, Turumankhe-Jankhè, nègèta ŋana Tarawore Talaku-malaku ŋana Fabirama, a y'o wolo.
703.U maa fila bèe ta kèra barika ye.
704.O y'a sòrò Kungonya Makhanba kènyi muso fòlò bè yen Bula don, ko Joronè Siga Danba.
705.Sugulu Khutuma donna Mande kònò don min na, Bokhola dòn Nama, Koturuni Nana Jonkala. Sunsun ni dabi, ba fila sunsun ...
a ma sunòg'a ka cèbon kònò.
706.Dugu jèlèn, Sosokuru Sumankuru jelikè nan'i jò da la, a ko: Kunkunba nama, Bantanba nama, Nyolenya nama, Kanbasiga nama, kòr'i hèrè sira?
707.A ko: hèrè ma si surò koyi!
708.A ko: muso donna Mande kunungo, a sira Mande so kònò.
709.A ko: den min b'a sògò n'a wolo cè, n'ni den nin sira nyògòn na fo ka dugu jè.
710.O ye Gurumi Konate dè ye, jakumala warala sinbon; Madi Makhan Konate!
Khèma ni Dalima, Dalima ni Khèma Subaa, kòròtilu fa Soma, Kunyamuru Sanburu, Tankholèla; sukè ŋanantan, sumuso ŋanatan; kòròtilu ŋana binyè kulu; Binè Ganda, Jaji Ganda, Wura Ganda, Kèhè Ganda Tagati Ganda o bèe k'i sanga Sangatigi Jabajè ma Mande.
O ka Nyankhuma Jani ni Jani Bala bange, ka Hurukhulo Jani ni Jani Bala bange, ka Namisa Jani ni Jani Bala bange Gurumi Jan Konate! a ba sira Mande kòn'o don.
711.Kungonya Makhanba kènyi ye Mande jama fara nyògòn kan, a ko: n'ye muso sòrò, n'bèna muso in furu.
712.U ye kònyò dògòda Sugulu Khutuma la.
713.U y'a tègè ta k'a d'a bolo su min, Jata Konate ni Sosokuru Sumankuru nyògòn na.
714.Dugu jèra tuma min, Sosokuru Sumankuru a ka jelikè nan'i jò cèbon da la, a ko: Kunkunba nama, Bantanba nama, Nyolenya nama....
715.A ko: kan'a tò d'a kan!
716.Muso min tun fòra don o, a cè y'a furu surò, den b'a sogo n'a wolo cè, n'ni den in sira nyògòn na, donon kasi tuma de anw farala nyògòn na, a ye n'fari bèe don nyògòn na.
717.U tora ten!
718.Ala bèna kalifa di Sugulu Khutuma ma don min, o su Jata Konate ni Sumankuru sira nyògòn na.
719.Dugu jèra tuma min, Sumankuru ka jelikè nan'i jò, a ko: kunkunba nama; Bantanba nama, Nyolenya nama.
720.A ko: kan'a tò d'a kan!
721.N'ye den min kof'i ye, ni n'k'a ba furula, Ala ye den in d'a ba ma surò.
722.N'n'a sira nyògòn na, fajiri de anw farala nyògòn na, a ye n'fari bèe don nyògòn na.
723.O ye Gurumi Konate de ye!
Jakuma warala sinbon ni Madimakhan Konate, Khèma ni Dalima, Dalima ni Khèma Subaa, kòròtilu fa Soma, Kunyèmuru Sanburu, Tankholèla; sukè ŋanantan, sumuso ŋanantan; kòròti ŋana binyè kulu; Binè Ganda, Jaji Ganda, Wura Ganda, Kèhè Ganda, Tagati Ganda u bèe k'u sanga Sangatigi Jabajè ma Mande.
O ye Nyankhuma Jani ni Jani Bala bange, ka Hurukhulo Jani ni Jani Bala bange, ka Namisa Jani ni Jani Bala bange.
Dòlu ko nègèshyèn Bala, Dòlu ko tatugu Bala; a ye ta min tugu Mande ganni, o ta ma tufa fo Mande ŋana Kaaba ji.
Jataden Namata, Jataden Khaabata, Jata jan-o-jan sibiri nyè wolonwula.
Gurumijan Konate wula fara donso!
724.A muso fila bèe nana jò nyògòn fè.
725.Sugulu Khutuma nan'i jò ni Jata Konate ye, Joronè Siga Danba nan'i jò ni Masa Dangara Tuma ye.
726.Kabini mògòw b'u mamanyini ko Kungonya Makhanba kènyi muso fila bèe jòlen bè fo kònòw nana bila kènè kan.
727.Kònòw kòròbaya tuma min, Kungonya Makhanba kènyi ye Mande jama fara nyògòn kan.
728.A ko: aw y'a t'anw ka kèlè wuli dòoni, anw k'anw senw bò nyògòn na, sani n'ka dunanw ka jigin.
729.O kèra tuma min, Kungonya Makhanba kènyi ni kèlè donna bin na.
730.U ye kalo dafa don min, Sugulu Khutuma nana jigin Jata Konate la.
731.U ye garanke wel'o yòrò la, u ko: i bè ta'a fò Kungonya Makhanba kènyi ye k'a muso Sugulu Khutuma wolola, a y'a kè cè ye.
732.O su filana, a muso fòlò Joronè Siga Danba a wolola, o fana kèra cè ye.
733.U ko: ko t'a yèrè fò mògò ye, n'o tè, nin bèe ci kakan maa kelen da.
734.U ye jelikamalen wele o yòrò la, u ko: ta'a f'a ye k'a muso Joronè Siga Danba a wolola surò, o fana kèra cè ye.
735.Garanke mana si yòrò min, jelikè bè tilen yen, a mana tilen yòrò min, jelikè bè si yen, f'u nana suruny'a yòrò ma, u nana si nyògòn kan.
736.Garanke sira dugu fan kelen fè, jelikamalen sira dugu fan dò fè.
737.Garanke solila ka sira minè, a y'i seri, a bèna se dugu in na tuma min, a nan'a sòrò kini minèn sigilen bè Maninkaw kòrò fan bèe, nyugu ni tiga dègè dalen b'a kan.
738.Garanke kun bòra, a flanmankèw sigilen bè, u ko: maamasinè! i bènn'i sen ma, i nan'a sòr'anw bè dumuni na.
739.Garanke jiginn'a y'a tègè ko, a nana don u cè rò, u tèmènna dumuni fè.
740.U tor'o la, jelikamalen kun bòra.
741.Maninkaw sigilen tora, u ko: ŋu-uu!
742.U ko: maamasinè fana bè na dè!
743.A nan'u la.
744.O y'a sòrò Kungonya Makhanba kènyi ni ŋaraw bè minèn kelen na.
745. (2 derniers mots reconstitués)U ko: maamasinè, i sen na tèliya san'anw k' a ban.
746.A ko: aw ye ta'a fè, n'bè kènyè n'aw ye.
747.A taamana ka n'i jò ŋaraw sigilen bè, u ni Kungonya Makhanba kènyi bolo bè minèn kelen na.
748.A ko: Jelimusoni Tumumaninya, Satèmaatosa, Dugumògòtòorò, Datètèmènkola ani Cèmògò Kobèedònna aw y'a fò Madimasa mòden ye; a bòra subaakè cè wòorò la, a bòra Masa Kuru la, ka bò Masa Ganda la, ka bò Kènyè Masa Makhan, ka bò Funèdugu Komakhan, bò Kalaba Banjugu rò; Kuntu Kèrètè, kuru o Nyani Namudu.
749.A ko: aw k'a f'a ye, a muso Joronè Siga Danba a wolola, a y'a kè cè ye.
750.Garanke in y'i sigilen to kini minèn kun na, a ko: a muso Sugulu Khutuma fòlò dè wolola, a y'a kè cè ye.
751.Maninkaw tèmènn'u ka dumuni fè.
752.Tuma min n'u fara, Madimasa mòden sigilen tora, a ko ŋaraw ma: Jelimusoni Tumumaninya, Satèmaatosa, Dugumògòtòorò, Datètèmènkola ani Cèmògò Kobèedònna, aw mògò duuru de bè ne fè kini minèn kun na, n'ka ŋaraw y'aw ye, Cèmògò Kobèedònna de b'aw dafa, o tè ŋara ye.
753.Ŋara ye naani de ye Mande, mori ye duuru ye.
754.Aw y'a fò Mande jama ye, ci bòra Mande ka na n'na, ko n'muso Joronè Siga Danba a wolola, a y'a kè cè ye; ci bòra so ka na n'na, n'muso Sugulu Khutuma, a wolola, a y'a kè cè ye.
755.Nka n'ma denw rò kòrò dòn.
756.Ŋaraw y'o lase Mande jama ma tuma min, Maninkaw garabasura ka wuli, u ye jama fara nyògòn kan.
757.U ko: anw y'u rò kòrò dòn, u ko: min fòlò fòr'i ye, o de ye kòrò ye.
758.K'a sòrò Sugulu Khutuma de fòlò wolola.
759.A ko: baasi tè, kèlè ka segin, anw ka taa denw kun di.
760.Kungonya Makhanba kènyi ni kèlè seginna.
761.U nana si Mande don min, dugu jèlèn a ko mògòw k'u sin Joronè Siga Danba ka so ma, u k'a den kun di.
762.U y'a den kun di k'a tògò da Masa Dangara Tuma.
763.U tlal'o la tuma min, a ko: aw y'aw sin Sugulu ka da la aw k'a den kun di.
764.U y'a den kun di k'a tògò da Jata Konate la - Diakuma wara la sinbon ni Madimakhan Konatè; Khèma ni Dalima, Dalima ni Khèma Subaa, kòròtilu fa Soma, Kunyamuru Sanburu, Tankholèla; sukè ŋanantan, sumuso ŋanantan, kòròti ŋana binyè kulu:
Binè Ganda, Jaji Ganda, Wura Ganda, Kèhè Ganda, Tagati Ganda.
O bèe k'i ròben Sangatigi Jabajè ma Mande.
765.A banna ŋunuma ma sanko taama.
766.A ye samiyèji tan ni wolonwula kè, a bè dugu ma.
767.Tuma min n'a kunbayara ba ka bamuni ma, n'a bòra sin na, a fa ye jònkè saba d'a ma ka bon j'a ye.
768.Jònkè saba in ni Jata Konate bè bon in kònò.
769.Jònkè fòlò tògò ko Jònkundo, ka Jònpisiko d'o kan, ka Jònkè Manyuma d'o kan.
770.A ye nin Jònkè saba in di Jata Konate ma, u k'a ka baaraw kè so kònò.
771.U tora ten.
772.Joronè Siga Danba den nana nyènatigè, a bè donsoya kè kungo kònò.
773.A mana sogo misèn min faga, a bèn'o da Joronè Siga Danba ka da la.
774.A b'a f'a ye: worow tig'i ka ta u di n'na ma, n'o ye Sugulu Khutuma ye, k'a k'u kè n'dògòni ka suman na.
775.O nana worow tigè, a bè na Sugulu Khutuma la, a b'a fò: Masa Dangara Tuma ko ka nin d'i ma, i k'a k'a dògòni ka suman na.
776.Min bè sinaya rò, a bè sinamuso denya rò.
777.Jata Konate nabara ma sigilen bè so kònò, a n'a ka jònkè saba.
778.U mènna ten tuma min, Masa Dangara Tuma ni sogow mana na, a man'a f'a ba ma: taa nin di Sugulu Khutuma ma, a k'a kè n'dògòni ka suman na.
779.A mana sogo don a bolo yòrò min, a ni kòròfò bè wuli yen, n'a sera, i n'a kan mèn: nin kèra kaba ko ye, nabara sigilen b'a nò rò, a bè n'sogo yòrò duman bè kan k'a dun.
780.A ye n'tòorò!
fèn o fèn mana na f'o bèe ka tla n'n'a cè.
781.O tora ten na.
782.A ni jònkè saba in sigilen bè so kònò tuma min Masa Dangara Tuma ye sogow tigè k'u d'a ba ma.
783.Joronè Siga Danba nana yòrò min a y'i jò a ko: i tè nin fana minè?
784.Masa Dangara Tuma ye sogow faga, a ye worow di, k'i k'u k'a dògòni ka suman na.
785.A ko: nka nin kèra ne ma tòorò ye.
786.Sugulu Khutuma ye sogo minè.
787.Jata Konate sigilen b'a ka bon kònò, Jònkundo sigilen bè yen, Jònpisiko sigilen bè yen, Jònkè Manyumani sigilen bè yen.
788.Sugulu nan'i jò da la, a bè sogow nyèfò den in ye so kònò, a nyèji jiginna.
789.Jata Konate sigilen tora bon kònò, a ko: wnn! n'na!
790.A ko: wn!
791.A ko: i bè kasi mun na?
792.E! a ko: Gurumi Jan Konate!
Jakuma ni warala sinbon ni Madimakhan Konate; Khèma ni Dalima, Dalima ni Khèma Subaa, kòròtilu fa Soma, Kunyèmuru Sanburu, Tankholèla; sukè ŋanantan, sumuso ŋanantan, kòròtiw ŋana binyè kulu:
Binè Ganda, Jaji Ganda, Wura Ganda, Kèhè Ganda, Tagati Ganda.
793.A ko: sogo naji kadi dè, nka kuma minw bè fò nin sogo in kan, u kakunan jala ye.
794.A sigilen tora, a ko: taa sogo in tobi.
795.A ko: ne Gurumi Jan Konate!
mògò min mana juru don i la Mande kònò yan, n'mana wuli don min, n'b'a sara; ta'anw ka sogo tobi.
796.Sugulu ni sogo seginna, a taar'a tobi.
797.O y'a sòrò tòntigi den mana samiyèji tan ni wolonwula dafa de n'a bè sigi nègè kòrò.
798.A wolo ye samiyèji tan ni wolonwula dafa san min Kungonya Makhanba kènyi ko Mande ŋaraw ma:
aw k'a fò Mande jama ye ko n'b'a fè ka denw sigi nyinan.
799.O y'a sòrò nsiraju kelen bè Mande, a bè san wolonwula kè ka kalo wolonwula kè, ka tile wolonwula kè. 800.O tile wolonwula don b'a sòrò a y'a ka denjuru kelen jigin.
801.O tile wolonwulana don Mande jama ni dunun bè bò ka taa nsira den in kerun, k'a kè nyènajè ye.
802.U mana nsira den in tigè, u bè ta'a da kuntigi ka blon kònò misi wolo kan.
803.N'u y'a cè ci, yèrèwolo bèe bè dòoni nèn'a rò.
804.U nana sigili dògòda tuma min, a tolen kòyi tile saba, nsira bè tigè kòyi sini, a kari tile saba ye sigili ye.
805.Jata Konate y'i sigilen to, a ko: Jònkunda i ni Jònpisiko ani Jònkè Manyuma, aw ka ta'a fò n'baba ye, a ka bere dla n'ye katuguni a ye dògò min d'anw ye, o ye sinikènè ye, anw bè taa jèkènè rò.
806.N't'a fè mògò ka n'ta ka taa jèkènè rò, a ka bere dla n'ye.
807.N'bè n'yèrè lòjè tile fila in, walasa n'na sòrò ka wuli ka n'jò, n'na sènsè ka taa jèkènè rò.
808.U taar'o fò Kungonya Makhanba kènyi ye.
809.A ye numuw wele, a ko: sini ye nsira kerunni ye, o ye Mande bèe fè nyènajè don ye, nka n'b'a nyin'aw fè, Jata Konate ko bere ka dl'a ye, a b'a yèrè lojè, jank'a kana ta ka taa jèkènè rò.
810.A ko: aw ka bere in dla.
811.Numuw ko: nin tè baasi ye!
812.U ko: anw fana t'a f'anw ka sini nyènajè ka tinyè, anw bè si fan na.
813.Numuw bòra tuma min, u ye nyògòn sòrò fan da la.
814.U ka nègè bere fòlò fòlò, dugu bè jè tuma min, u ye bere fòlò dla nègè rò.
815.Mandekaw ni dunun bòra, u bè nsira magèn, u bè taa nsira den kerun.
816.Numuw fana y'u ka bere d'u kan na, u nana se yòròtigi ma, u ko: i ye bere ko min f'anw ye kunun, anw sir'anw nyè na k'a dla, walas'anw ka se ka ta'an ka nyènajè la.
817.A ko: o tè baasi ye!
818.A ko; aw ye ta'a di Jata Konate ma so kònò, a yèrè de k'a b'a yèrè lòjè, walas'a na se ka wuli.
819.Numuw ni bere tèmènna, u bè na tuma min, Gurumi Jan Konate, Jakuma ni warala sinbon; Khèma ni Dalima, Dalima, Dalima ni Khèma Subaa, Kunyèmuru Sanburu, Tankholèla; a sigilen bè k'i sèmè cèmancè jiri la.
820.Numuw nana ka n'u jò, u ye foli bil'a ma.
821.Jònkunda k'u ma: aw ye don!
822.Numuw donn'a ni jònkè saba in fè so kònò, u nana ka na bere in turu, u ko: i fa ko nin bere in ka dl'i ye.
823.Jata Konate sigilen, a ye bere min'a cèmancè ma.
824.Numuw bòra ka ta'u jò ga kòrò.
825.Madimasa mòden sigilen tora.
826.A k'a bè garabasu ka wuli k'i jò, bere dara nyògòn na fila ye, a kèra kunkurun fila ye.
827.A y'i jan n'a ye bon kònò ka numu kamalenw sègèrè kènè ma.
828.Numu kamalenw y'u jò yòrò bila, bere kunkurunw taara bin.
829.U y'a dòn k'a fò a tèna bere wèrè fil'u ma, u nan'u ka berew ta.
830.U bòra, u nana Madimasa mòden na, u ko: dugutigi, i ye bere fòlò min fò; anw sir'anw nyè na, walas'anw na nyènajè ye.
831.Nyènajè flè nsira kòrò anw tè cogo sòrò ka taa yen.
832.A ko: o tè baasi ye, aw ye taa bere wèrè dla, ni selifana bè se, aw ka n'o d'a ma, aw k'o kunbaya ni fòlò ye:
833.Numuw taara don fan rò.
834.Maninkaw tilenna nsira kòrò, u b'a kerun ni berew ni gòngòròw ye.
835.U tora ten.
836.Selifana sera tuma min, numuw nana ni bere ye.
837.U nana Kungonya Makhanba kènyi sigilen sòrò, ŋaraw sigilen b'a da fè.
838.U ko: i ye bere min kof'anw ye, anw taara dò wèrè dla tile in na, a flè.
839.A ko: baasi tè, aw y'a sègèrè so kònò.
840.U nan'u jò.
841.Jònkundo, Jònpisiko ani Jònkè Manyuma, ulu sigilen b'a kèrè fè.
842.U nana ka na se bon da la,
843.San'u ka don bon kònò, a ba Sugulu Khutuma y'i jòlen t'a ka ga da la, a ko numuw ma: aw ye n'kònò!
844.Numuw y'u jò, u ka bere dalen b'u kaman na.
845.U nana furr!
846.A ba nana tèmèn numuw na, u n'u ka bere jòlen bè da la.
847.A donna.
848.A nan'i j'a den kèrè fè, cèmancè jiri kèrè fè, a ko numuw ma: aw ye na ni bere ye.
849.Numuw ni bere nana.
850.U donna yòrò min, Sugulu Khutuma k'u ma: aw ye bere tur'a nyè ma.
851.A ye bere fòlò ker'u ma minkè, numuw bòra ka ga selekew minè-minè ka bere taa sira bila.
852.Tuma min ni ba jòlen b'a kèrè fè, Madimasa mòden k'a bè garabasu ka wuli k'i jò, bere cèmancè dura.
853.Ba y'i biri k'a kamankun d'a ma.
854.Bolo kelen bè bere dulen na, bolo kelen dalen bè ba kamankun na, a wulila k'i jò.
855.A ye waati k'o rò tuma min, a y'a kunbere kuru a y'a kè ka nègè bere in nyòni, bere tlenna.
856.Ba jòlen b'a kèrè fè, a bolo kelen dalen b'a kamankun na.
857.A ye waati k'o rò tuma min, a ko:
Gurumi Jan Konate, jakuma ni warala sinbon ni Madimakhan Konate!
Khèma ni Dalima, Dalima ni Khèma Subaa, kòròtilu fa Soma, Kunyèmuru Sanburu; kòròtilu ŋana binyè kulu; Binè Ganda, Jaji Ganda, Wura Ganda, Kèhè Ganda, Tagati Ganda, o bèe k'i ròben Sangatigi Jabajè ma Mande.
858.Sugulu Khutuma k'a ma: Gurumi Jan Konate!
i sènsè dòoni ka na.
859.A y'i sènsè o rò, f'a nana ka na se bunakun ma tuma min.
860.A ko: i bòra subaakè cè wòorò rò, i bòra Masa Kuru rò, ka bò Masa Ganda rò, ka bò Kènyè Masa Makhan na, ka bò Funèdugu Komakhan ma, ka bò Gako Bugari rò.
861.A k'i terun ka na dòoni (o y'a ba kan ye).
862.Gurumi Jan Konate, a n'a ka bere y'i sènsè.
863.Ba taar'i jò ga da la.
864.A sera ga kòrò tuma min, a ko: den mana faya, a bè baya.
865.A ko: i bòra Ya rò, Ya bòra Yamana, Yamana bòra Yamana Kunu, Yamana Kunu bòra Kanu, Kanu bòra Kanu Sakhanbe, Kanu Sakhanbe bòra Sansakhanbe, o de ye Bula Khonte bange, ka Moriba Kanute bange, ka Damakhana Kanute bange.
Jeliw k'o ma: Jara baana ni khaya; sègè tufa jokala Makhana nyè bèe n'a kun na daŋoŋ; sigi ma diya tatawura Nguma ni Nguma, Nguma ni Tanba daba da min bè kèmè dumu, o ma kaba kèmè tla ma.
Sarinya ŋana nyagali fò.
866.A ko: i sènsè ka na.
867.A ye Sugulu Khutuma sègèrè ga da la.
868.A selen ga da la tuma min, Sugulu ko: Madimasa mòden, i sènsè ka na.
869.Jònkè saba in dalen b'a nò kan.
870.A sen bòra ga kòrò ka bila dukènè na yòrò min, Sugulu Khutuma papara ka taa dukènè kòròn yan fan fè.
871.A ko: bi yo!
ne ma bi nyògòn ye!
872.Masa Ala ma bi nyògòn da.
873.A ko: caman caman sani mògò min ka caman wolo i ka barika wolo.
874.A ko: ne ka Jata Konate kèra barika ye.
875.A tora ka legensoraw tugu tugu nyògòn na, a b'i panpan dukènè nyè fè.
876.Ba b'o dòn kè la tuma min, a ni jònkè saba in bòra blon da fè.
877.U y'u sègèrè nsira bè kan ka kerun.
878.Maninkaw den jòlen bè fan bèe fè, u ni dunun bè nyògòn na.
879.A nana bil'u fè kènè kan, jònkè saba in b'a nò kan.
880.Mògòw y'u ròminè.
881.Ŋaraw taamana k'u sin a ma.
882.Jata Konate n'a ka bere bè nyògòn na.
883.U ye sama wel'a la sinyè saba.
884.Gurumi Jan Konate jòlen tora, Jònkunda bè yen nò, Jònpisiko bè yen nò, Jònkè Manyuma bè yen.
885.A ko Maninkaw ma: aw bè nin nsira in kerun mun kama?
886.U ko: Gurumi Jan Konate! bi ye seli fila ye - e wulila k'i jò bi, i wolol'a san tan ni wolonwula ye nyinan ye, i ma ŋunuma janko ka taama; o ye seli don ye anw fè Maninkaw rò yan, nsira in fana kerunni o ye seli ye.
887.A ko: aw bè nsira in kerun a den dè kama wa?
888.U ko: anw b'a kerun o dè kama.
889.A ko: o bè mun nyè mògò ye?
890.U ko: ni nsira in den bira, anw b'a ta ka ta'a da misi wolo kan i fa ka blon kònò, anw b'a cè ci, yèrèwolo bèe bè dòoni nèn'a a rò.
891.Jata Konate jòlen tora, a ko: o bè mun nyè?
892.U ko: mògò min man'a sòrò k'a nènè, i bè Mande masaya sòrò.
893.Gurumi Jan Konate!
a n'a ka jònkèw tèmènna, bere b'a bolo.
894.A donna bilakorow cèmancè rò, a nan'i biri ka bilakoro t'a sen ma, a y'i jan n'a ye ka nsira den sègèrè.
895.A ye bilakoro kerun, a taara kè ka nsira den saban.
896.Bilakoro ni nsira den bèe nana bin nyògòn fè.
897.A ma bilakoro hami tugun, a taara nsira den t'a wolo juru jan ma, a y'a woloki k'a b'a la.
898.A y'a bolo kè ka nsira bara fòri, ka ŋènyè kun fòlò b'a la, a y'a bil'a da rò, a y'a kunun.
899.Ŋaraw nana bilakoro yèlèma, u y'a sòr'a sen karila.
900.Ŋaraw ko: sen kari Makhana Jata!
901.U y'a sòr'a bolo karila: ŋaraw ko: bolo kari Makhana Jata!
902.U y'a sòr'a kan karila, ŋaraw ko: kan kari Makhana Jata!
Jata de nuru, Jata de namata, Gurumi Jan Konate, jakuma ni warala sinbon; ni Madimakhan Konate; Khèma ni Dalima, Dalima ni Khèma Subaa kòròtilu fa Soma, Kunyèmuru Sanburu, Tankholèla; sukè ŋanantan, sumuso ŋanantan, kòròtilu ŋana binyè kulu; Binè Ganda, Jaji Ganda.
903.Gurumi Jan Konate, a jòlen tora, a y'a wolo fa!
904.Tuma min n'u kèr'a rò, ka k'a rò, a dimina, a taamana ka nsiraju sègèrè.
905.Mande jama bèe jòlen bè.
906.A nan'i sigi nsiraju kan.
907.Jònkè saba in nan'u sig'a da fè.
908.A y'i da nsiraju kan, nsira Y'i da dugu ma.
909.Nsira dara dugu ma tuma min, A ko: aw ye ta'a fò n'na ye ko kabini ne jiginna bon kònò, mògòw bè kan ka na fura juru d'a la, k'a ka fò Mande muso bèe ye, k'u ka na nsira fura bòsi k'a b'a la, walas'o juru na sara bi.
910.Sugulu Khutuma ye ci bila ka mògòw wele.
911.U nana nsira fura bòsi k'a b'a la.
912.Tile sabana don u bòra n'u ye dugu Tilebi fè, u y'u kè cèbakòròw ye.
913.U tora ten f'u nana bò solima bon kònò.
914.U ye kulusi ni dlòki ani banfula d'u ma.
915.Gurumi Jan Konate taar'a fa ka so.
916.A ye mògò bila, o taara Danfin ta ka n'a d'a ma.
917.A ka wulu fòlò ye danfin de ye.
918.A bè to banga nòoni k'a d'a ma.
919.A tora ka wuludenw far a kan (bis).
920.O y'a sòrò Masa Dangara Tuma n'a ka wuluw bè nyògòn na.
921.U tora ten tuma min Danfin n'a ka jama nyènatigèra.
922.Wulada mana se, a n'u bè bò.
923.A mana ngelen faga n'a nana, a b'a fò: n'na, juruw sara tuma sera dè fèn-o-fèn nalen ye n'fè, a bèe nyèkaman bò, i k'u di Masa Dangara Tuma.
924.Sugulu Khutuma y'o daminè.
925.Fo wuluw nana kòròbaya tuma min, a kèra, a ka wuluw ni kòròkè ka wuluw ninw mana to dun.
926.N'u ye to sig'u kòrò, Masa Dangara Tuma ka wuluw mana kasi, Danfin n'a ka jama bè ta'u da, u tè se ka to dun.
927.U tora ten, a ko kòròkè, ma: anw ka waaro dla k'a bila dukènè rò, wuluw ka jè ka dumuni k'o rò.
928.U y'o fò numu ye, o y'o waaro dla k'a bila dukènè rò.
929.U yèrè mana to dun ka ban, jònkè saba in bè wuli k'u jò ni to minèn.
930.Jònkunda b'i jò Jata Konate ka wuluw nyè ma, Jònpisiko b'i jò Masa Dangara Tuma ka wuluw nyè ma, Jònkè Manyuma bèna to yèlèma waaro kònò.
931.U b'u sènsè ka bò wuluw la.
932.Kabini u man'u daw jigin waaro kònò, Masa Dangara Tuma ka wuluw mana kasi, Jata Konate ka wuluw b'u daw b'a rò.
933.O nana dig'a la.
934.Nka dinyè ko bèe tun ye wageya ye, ko bè dig'i la k'a sòr'i ma mago sa kè.
935.U ye to kè wuluw kun.
936.Tuma min ni jònw y'u sènsè ka bò to la, kabini Masa Dangara Tuma ka wuluw gòròndòra, Jata Konate ka wuluw, Danfin n'a ka jama taar'u da.
937.Masa Dangara Tuma ka wuluw ye to dun.
938.Jata Konate wulila, a y'a ba sègèrè, a ko: n'na!
939.Sugulu Khutuma y'a laminè.
940.A ko: sini dugu mana jè, foyi si tè n'ni n'ka wuluw cè bere ko, aw bè to min bò, Masa Dangara Tuma ka wuluw de b'a dun, ne taw tè se k'a dun siran fè.
941.Ne bè ninw faga, n'bè wulu wèrèw san.
942.A ye min fò ba ye tuma min, Danfin garabasura ka n'i sonsoro.
943.A ko: Jata Konate kan'anw faa!
i b'i kòròkè bonyè cogo min, anw fana b'a ka wuluw bonyè ten dè, n'o tè wulu tè s'anw na dè!
944.A ko: da diya t'a nyè, n'bè jelekala kè k'aw kèlè.
945.Kuma balann'u n'nyògòn cè tuma min, a ba Sugulu Khutuma sigilen tora, a ko: Gurumi Jan Konate.
946.A ko wn!
947.A ko: sini surò bila, n'u ma se k'a dun sini surò, sinikènè i b'u faa, nka ne b'a nyin'i fè i ka sini surò bila.
948.A ko: o tè baasi ye, n'na!
949.A wulila ka ta'i sigi, a ni Jònkèw tèmènna n'u ka baro fè.
950.Danfin wulila ka ta'i da dukènè cèmancè rò, k'a sen fila sama, k'a kunkolo d'u kan, a sira ten, a m'a kun kòròta.
951.Dugu jèra tuma min, a wulila ka ta'i da Sugulu Khutuma ka finyèn daa kòrò.
952.A tilenn'o suma rò.
953.Laansara ser'a nan'i da to dun yòrò la, a ka denmisènw nan'u d'a da fè.
954.Fo to mòna tuma min, Masa Dangara Tuma ko: Jònkunda, i ni Jònpisiko ani Jònkè Manyuma, aw ye wuluw ka to d'u ma.
955.Jònkunda y'i jò Jata Konate taw nyè ma, Jònpisiko y'i jò Masa Dangara Tuma taw nyè ma, Jònkè Manyuma ye to ta ka na.
956.U wulu filaw bèe nan'u jò.
957.Jata Konate taw bè tilebi fè, Masa Dangara Tuma taw bè kònòn fè, waara b'u cè ma.
958.Cè saba in y'u terun ka b'u nyè.
959.Wuluw bè to k'a fò: i fa ŋòo!
960.O bè sen na tuma min, u nan'i ba ŋòo! bil'a rò.
961.U ye gangan wuli, wulu tè fa dòn a bè ba de dòn.
962.U ye tèlè c'o yòrò la.
963.U ye bangu kè to rò, to ma se ka dun.
964.Joronè Siga Danba bè k'i j'a ka ga da la kòròn fè, Sugulu Khutuma y'i j'a ka ga da la tilebi fè, cè fila in sigilen bè.
965.Masa Dangara Tuma ni Jata Konate b'u ka masala la, masala ma kotigè.
966.U tora ten tuma min, wuluw ye nyògòn sègèn.
967.Danfin n'a ka jama ye kelen sama Masa Dangara Tuma ka wuluw rò, u y'a far'u u ni nyògòn cè.
968.Bèe taar'i biri sinsan sen na, k'a ka kolo nyimi.
969.U bè kan k'a nyimi tuma min, Joronè Siga Danba papara ka b'a ka ga da la, a ko: hèe! ne ma nin nyògòn ye!
970.A ko: wuluw bè nyògòn faa, wuluw bè nyògòn jogin, nka wulu k'i wulu nyògòn sogo dun, ne m'o ye ni bi tè.
971.Sugulu Khutuma papara ka n'a cèen'o la, a ko: Joronè Siga Danba, i kan'o fò!
972.A ko: nyògòn bè nyògòn bè, a bè nyògòn bè la, a ko: to min tun bè dun ka ninw wulu to, o juru sara dè ye nin wulu kelen in ye.
973.O kèr'u cè kèlè ye.
974.N'i y'a mèn wulu nò fè kèlè mannyi, a daminèna Masa Dangara Tuma ni Jata Konate dè la.
975.O kèra tuma min, u tora ka kuma kè ka nyògòn saran.
976.Fajiri selen, se bè Joronè Siga Danba ye, ka tèmèn Sugulu Khutuma kan.
A don misiw b'a fè a n'u bòr'a faso rò.
977.A ye Mande sumuso tan ni fila sègèrè.
978.A ko sumuso tan ni fila in ma: n'nana.
979.Jata Konate de dalen bè ne den nò kan Mande yèrèwoloya rò, nka n'y'a dòn hali Mande tigiya mana se n'den ma, a tèna Mande mara.
980.N'nana s'i n'i ka jama ma, aw ka Jata Konate faga, a ka bò n'den nò kan, n'o tè n'den mana sigi dugu kun na don o don, a b'a ni dugu mara.
981.N'nana ntura fin d'i ma.
982.Nbaru Yaya k'o tè baasi ye, n'y'i ka kuma mèn, u ko Jata Konate bè k'aw tòorò Mande dugu kònò.
983.A ko: nka baasi tè, sini dugu mana jè, kabini fajiri mana se, i ka taa bere kè ka ntura fin gos'a jukuna na, i k'a fò: taa Lankankòrò fuga, Nbaru Yaya b'i wele yen.
984.A ko: ntura n'anw sòrò yan; anw b'a b'a kè sogo ye sini.
985.A ko: Jata Konate ka kow ban tuma ye nin ye.
986.Joronè Siga Danba nana nèmènèmèni don Mande dugu kònò, a ma fèn fò maa ye.
987.Gurumi Jan Konate y'a dòn.
988.Laansara sera tuma min, Jakuma ni warala Sinbon ni Madi Makhan Konate Khèma ni Dalima, Dalima ni Khèma Subaa, Kòròtilu fa Soma, Kènyèmuru Sanburu, Tankholèla, a ko jònw ma: aw ye wuluw wele.
A n'a dògòkè Bugari.
989.U ye wuluw wele, Gurumi Jan Konate donna kungo fè.
990.A ni wuluw taara, a sira kungo kònò.
991.Fajiri bè se tuma min, a ye sigi tan ni fila faga, a y'u da fura kan.
992.Kabini kènè tigèra, Joronè Siga Danba y'a ka misi-gèn bere ta, a nan'a kè ka ntura fin bug'a juguna na a ko: taa Lankankòrò fuga, N'baru Yaya b'i wele yen.
993.Ntura bòra misi tòw cè rò ka nagati-nagati kè ka Lankankòrò fuga sègèrè.
994.A bè na tuma min, Mande sumuso tan ni fila sigilen bè k'a kònò.
995.Ntura nan'i jò yòrò min, a ko: denmisènw, aw ye ntura minè, aw k'a nyènabò, tile kana g'anw ka sogo ko la.
996.U ye ntura minè k'a bin, k'a kan tigè k'a boso.
997.U y'a kòworo fila sama ka bò fèngènyè wo rò, u dalen tora.
998.Jata Konate nan'i jò, a ko: Nbaru Yaya, n'nan'i ka n'ni to n'ye.
999.Nbaru Yaya sigilen bè sumuso tan ni fila in cè rò, a ko: Jata Konate! i ka ko bòra Mande so kònò, i bèna bin anw fana k'anw ka fuga rò?
1000.A ko: ja'i konyè dama tèmènna dè!
1001.A ko: i ni b'anw bolo wa?
1002.Jata Konate ko: ne ni b'aw bolo, ne ni falenna nin ntura in de la, nka ntura kelen sogo mana caya o caya, a tè sigi tan ni fila bò.
1003.N'ye sigi tan ni fila faa, n'bèn'u d'aw ma, aw ka n'ni to n'ye.
1004.Nbaru Yaya sigilen tora, a ko: denmisènw, kuma bilara kuma nò de, a ko: ntura kelen sogo caya o caya, a tè sigi tan ni fila bò.
1005.N'a tun y'a sòrò, ntura ma faa, muru tè d'a kan na.
1006.Subaamuso kelen jòlen tora, a ko: woro fila min samana ka b'u dingè na, ne b'u segin a rò sisan.
1007.Kelen jòlen tora, o ka: n'e y'o kè, ne bè wolo bir'a la, k'a kè kòyi a kan tigèlen bè, nka n'tè se ka kan tigè da nòrò.
1008.Kelen jòlen tora, a ko: n'e y'o kè ne bè kan tigè da nòrò, k'a kè kòyi ntura jifalen bè.
1009.Nbaru Yaya ko: denmisènw, n'aw y'o kè, ntura ye se ka taa sa sinsan de rò, nk'a tè tilen yan bi.
1010.Sumuso tan ni fila in bèe sigilen bè kènè kelen kan.
1011.Gurumi Jan Konate jòlen bè fuga da la, Jakuma ni warala Sinbon, ni Madi Makhan Konate, Khèma ni Dalima, Dalima ni Khèma Subaa, kòròtilu fa Soma, Kènyèmuru Sanburu, Tankholèla; sukè ŋanantan, sumuso ŋanantan, kòròti ŋana binyè kulu; Binè Ganda, Jaji Ganda, Wura Ganda, Kèhè Ganda, Tagati Ganda; Gurumi Jan Konate jòlen bè.
1012.Ninw bèe y'u ka baaraw kè tuma min, ntura kèra kòyi a jifalen bè.
1013.Nbaru Yaya ye ntura fin ku ta, a nan'i sonsoro ntura kun yan fan fè, a y'a f'a la, a y'a f'a la....
1014.A y'a saban ntura dalen kun, ntura dalen y'a kun firifiri.
1015.A seginn'a kan tun, a y'a f'a la... (bis), a y'a saban ntura kun, ntura y'i nyòngoloma.
1016A ye sabana fò, a y'o kè k'a c'a kun cè rò, ntura garabasura ka wuli k'i jò.
1017A ye naanina k'a jukuna na, a ko: taa misi tòw yòrò.
1018Ntura bòra fuga kènè rò, ka misi tòw sègèrè sinsan na.
1019A ko: Gurumi Jan Konate, i ye sigi minw kofò, na n'u ye.
1020U taara sigi tan ni fila in doni, u nan'u bila fuga kènè rò birisa!
1021A ko: nka n'bè kelen nyin'i fè e kirilen bè ni Mande ni Soso ye, i mana sigi Mande wolo kan don min, i bè Mande mara, i bè Soso mara, ne b'a f'i ka cooloya ka Mande bila dòoni, katugu faden juguya bonyèn'i kan.
1022Fèn min bè sinaya la, a bè sinèmuso denya la.
1023A ko: nin tè baasi ye, Nbaru Yaya aw mana fèn min fò mògò ye Mande o tigi kakan k'o lajè.
1024A ko: fèn kelen de bè ne kònò gan, ne ba bè so kònò, n'balimamuso bè so kònò, n'o tè ne ni n'ka jònkè saba ani n'dògòkè, anw bèe bè yan.
1025N'ulu bè n'fè yan, n'tè segin ka taa Mande tun.
1026N'bè cooloya ka taga.
1027Nbaru Yaya sigilen bè denmisènw cè rò a ko: i terun ka bò fuga la, i n'i ka mògòw, aw k'aw bolow bir'aw nyèw na, i ba n'i balimamuso b'i jòlen sòrò yan.
1028U y'u terun ka bò fuga la, ka ta'u bolow bir'u nyèw na, u maa duuru.
1029U bè fama tuma min, Sugulu Khutuma ni Kirikiri Juma Sukho jòlen bè.
1030A ko: n'na don wa?
1031A ko: ne don, Jata Konate.
1032A ko: min y'i sababuya yan na, aw ye kèlè min kè anw ka wuluw ko rò surò, n'ba kòròba tun nana n'kofò Mande sumuso tan ni fila ye.
1033A ko: n'nana n'yèrè ni kunmabò ni sigi tan ni fila ye.
1034A ko: nk'u y'a nyini n'fè n'ka cooloya ka Mande bila f'a tigiya ka se n'ma.
1035A ko: o de y'i sababuya yan na sisan.
1036Ba ko: nin tè baasi ye, hali n'u tun m'o kè, i tun nana se Mande, ne tun b'a f'i ye, anw ka taga ka yan bila dòoni.
1037Nka n'i y'a kè tan, o diyara n'ye.
1038A ko: nka, n'na, anw jòlen bè yan, anw bè taa kungo kolon fan min fè n't'o dòn dè.
1039A ko: n'bè segin ka ta'u nyininka.
1040A yèlèmana ka na, a y'a sòr'u tan ni fila bèe sigilen bè fuga kènè rò, sogo carinnen bè fan bèe fè.
1041A nan'i jò yòrò min, Nbaru Yaya k'a ma: Jata Konate, a ko bè cogo di?
1042A ko: n'ba nana, n'balimamuso nana, ne ka mògòw ye wolonwula de ye, anw bèe bè yan sisan.
1043A ko: nka n'bè taa kungo fan min fè, n'm'o dòn dè!
1044A ko: nin ku in minè, aw bè taa tilebi fè, n'aw janyana, aw bèna se sira fara la.
1045A ko: n'aw sera sira fara la, i b'a fò ku in na, k'a f'a la!
1046N'i y'o kè, i ka sira saban, i k'a nyininka a bè taa dugu min na, a b'o f'i ye.
1047A ye ntura fin ku d'a bolo.
1048Gurumi Jan Konate nana, a yèrè bilara nyè fè, Sugulu Khutuma dar'a nò kan, Kirikiri Juma Sukho dar'o nò kan, Bugari dar'o nò kan, Jònkunda dar'o nò kan, Jònpisiko dar'o nò kan, Jònkè Manyuma tor'u bèe kò fè.
1049U mògò wolonwula ye sira minè.
1050Tile bè gan tuma min, u sera sira fara ma.
1051A ko: n'na, u ye ku in di n'ma, n'ka sira nyininka anw bè taa dugu min na, sira in b'a fò n'ye.
1052A ko: n'bè sira in nyininka, n'a bè taa dugu min na, n'o ka d'anw ye, anw na taa yen.
1053Gurumi Jan Konate y'i jò sira fara la, a y'a fò ku la, a y'a f'a la (bis), a y'a saban sira kan, a ko sira ma: e bè taa min?
1054Sira ko: n'bè taa Taabu.
1055A y'i yèlèma k'a ba ròjè, a ko: n'na, sira k'a bè taa Taabu.
1056A ko: n'na, anw ka taa Tabu fè, donso de sigilen b'o kun na.
1057U ye sira minè.
1058Tile to rò Masa Dangara Tuma y'a dòn k'a f'a cooloyara, a taara nk'a tè Taabu fèngè.
1059A ye kamalen cèsiri yen ka mutukale kèmè fila d'a ma, a ko: i ka ta'a di Taabu donso ma, n'dògòkè bè n'a la, a mana se yen, a kana sòn a ka tèmèn, a k'a faga.
1060Nk'i kan'a t'a k'i kòn yen na.
1061Kamalen in y'i cèsiri Mande ka Taabu sègèrè.
1062Jata Konate ni jama bè nyògòn fè, a tama sen kasuma, musow b'a nò fè.
1063Kamalen in taara si yen, Gurumi Konate sira sira la.
1064Kamalen jiginna yòrò min, a sera Taabu donso ma, a ko: Masa Dangara Tuma ye nin mutukale kèmè fila di n'ma n'ka n'a d'i ma.
1065 A dògòkè bè sira la ka n'i ye, n'a ser'i i ma, i kana sòn a ka tèmèn, i k'a faga, a ye mutukale kèmè fila in d'i m'a sara ye.
1066 Taabu donso ko: o tè baasi ye.
1067 A ko: nin ye nafolo caman ye! a tèna se ka tèmèn ni ne m'a faga.
1068 A y'a ka sanu minè.
1069 Ciden k'a ma: n'tè se ka si yan, a kana na n'sòrò yan.
1070 Kènè tigèra yòrò min, ciden wulila ka Mande sègèrè.
1071 Tile bè se wutere la tuma min, Gurumi Jan Konate n'a ka jama nana.
1072 U bè na tuma min, Taabu donso sigilen bè misiri ga kòrò, u nan'a sigilen sòrò.
1073 Jata Konate bè nyè fè, ba in dalen b'a nò kan, mògò tòw tugulen b'u la.
1074 U nan'u jò ga da la, a ye foli kè.
1075 Taabu donso n'a ka jama y'a laminè.
1076 A ko Taabu donso ma: i ka dunan flè.
1077 A ko: i bisimila kabini yan f'i bò yòrò la, a diyara n'ye, a bonyèna n'ma.
1078 U taara yòrò jir'a la, ka finyèn ko, k'a sigi yen, ka ji duman k'a rò ka kini dla, ka nyugu k'a la, k'a kè Maninka na ye.
1079 A y'u bisimila k'a kè bonyè dan bèe ye.
1080Suman mòna tuma min, a y'a sigi mògòw kun ka ta'a d'u ma so in kònò.
1081U ye dumuni kè.
1082U tlara dumuni na tuma min, Jata Konate nan'i j'a ba la, a ko: n'na!
1083Sugulu Khutuma y'a laminè.
1084A ko: n'bè taa barika da n'jatigicè ye, anw fara sisan.
1085A ko: Gurumi Jan Konate! ne t'a f'e ka taama dunanya rò, i ko rò ka gèlèn kojugu.
1086A ko: n'na, nin dun ye ko rò gèlènya, jumèn ye?
n'bè taa barika de d'a ye, n'o tè, n'tè foyi si kè, n'tè n'sigi yèrè.
1087A ko: O bè kè.
1088Gurumi Konate bilara nyè fè, Jònkunda dar'a nò kan, Jònpisiko dar'o nò kan, Jònkè Manyuma dar'o nò kan.
1089U bè na tuma min, Taabu donso sigilen bè, a ka jama koorilen b'a ma.
1090A nan'i jò a ko: aw ni tile!
1091U y'a laminè.
1092A ko: jatigicè, a barika!
Ala m'anw nèemana, Ala kan'anw nèemantanya, ka cikèlaw kènè to.
1093A ko: amiina!
1094A ko: dunancè, i bisimila, anw k'anw sigi ka dòoni baro.
1095A k'o tè baasi ye.
1096A ko: aw ye wolo kelen da Gurumi Konate ye!
1097U nana wolo kelen da, Gurumi Konate y'i sig'a kan.
1098Taabu donso sigilen b'a ka wolo kan, a ko: n'ka dunan!
1099Jata Konate y'a laminè.
1100A ko: anw ka npèri bò!
1101Jata Konate ko: anw ka npèri bò?
1102Taabu donso ko: o de ye nyènajè ye anw fè yan.
1103Gurumi Konate ko: o tè baasi ye!
n'i k'anw ka npèri bò, anw ka bò.
1104A ye npèri kala dla sanu rò, k'a dla wari la, u sòorilen bè misiri ga rò.
1105A garabasura ka wuli k'i jò, a y'u sama, a ko barodenw ma: aw ye npèri so dl'anw ye.
1106U ye npèri so dla, ka dingè mugan ni duuru tig'a la.
1107Dingèw tigèra tuma min, a ko Jata Konate ma: e k'i sago ta kalaw rò.
1108Jata Konate ko: dunan kala bèe y'o dòn, kala jèmaw ye ne ta ye.
1109Taabu donso ye sanuw cè k'u k'a tègè rò.
1110Jata Konate ye wariw cè k'u k'a tègè rò.
1111A ko: n'ka dunan, i turu!
1112A ko: o tè laada ye, dugulen de fòlò b'i turu, dunan na tur'i nò kan.
1113Taabu donso ye fila tòmò ka bò kalaw rò, a ko: ne to jugu, mògò jugu, sitabiyo ni watabiyo, Kata jugu tobila ni kunan jugu minna, sani mògò min ka donso kèlè so, i k'a kèlè wula fantan ni wula bantan na. Padi! i sigi yan!
1114Mògò min mana mutukale kèmè fila di ne ma, i dògòcè mana na, n'k'a faga; padi! ne b'o faga dè!
1115Jata Konate fana ye fila tòmò ka bò kalaw rò, a ko:
ne Gurumi Konate, Jakuma ni warala sinbon, ni Madi Makhan Konate, Khèma ni Dalima, Dalima ni Khèma Subaa, kòròtilu fa Soma, Kunyèmuru Sanburu, Tankholèla; sukè ŋanantan, sumuso ŋanantan; kòròtilu ŋana binyè kulu; Binè Ganda, Jaji Ganda, Wura Ganda, Kèhè Ganda, Tagati Ganda, o bèe ka wolo dan Sangatigi Jabajè ma; o ye Nyankhuma Jani ni Jani Bala bange, ka Hurukhulo Jani ni Jani Bala bange. Padi! i sigi yan!
1116A ko: mògò bè fèerè jugu t'a sini de kama.
1117Taabu donso ye fila tòmò ka bò kalaw rò, a ko:
ne to jugu, mògò jugu, sitabiyo watabiyo; kata jugu tobila ni kunan jugu minna, sani mògò min ka donso kèlè so la, i k'a kèlè wula fantan, bantan na a n'i sòn soni kala la. Padi! i sigi yan!
1118A ko: ni mògò min ye mutukale kèmè fila di ne ma, i dògòkè mana se yan, n'k'a faga, padi! ne b'o faga dè!
1119Gurumi Jan Konate ye fila tòmò ka bò kalaw rò, a ko:
ne de bòra subaakè cè wòorò la, n'bòra Masa Kuru rò, ka bò Masa Ganda rò, ka bò Kènyè Masa Makhan na, ka bò Funèdugu Komakhan na, ka bò Gako Bugari rò, ka bò Kalaba Banjugu rò, Kuntu Kèrètè; kuru o Nyani Mamudu. Padi! i sigi yan!
1120A ko: mògò bè fèerè jugu t'a sini de kama.
1121Taabu donso ye kalaw fara nyògòn kan, a y'u da npèri so rò.
1122Jata Konate fana ye kalaw fara nyògòn kan, a fana y'u da npèri so rò.
1123U sigilen tora k'u nyèw boso nyògòn na, jama sigilen bè k'u ròjè.
1124Taabu donso k'a ma: i ye kuma min fò, tinyè don - mògò bè fèerè jugu t'a sini de kama.
1125A ko: i kòròkè tun ye mutukale kèmè fila bila ka n'a di ne ma, i mana na, n'kana sòn i ka tèmèn, n'k'i faga, nka mutukale kèmè fila flè, i fa ciyèn don a kè sira fana ye, i ka ta'i taga yòrò la.
1126Taabu donso ye mutukale kèmè fila in da Jata Konate tègè rò.
1127Jata Konate wulila, a ye barika d'a ye, a ye Sugulu Khutuma sègèrè so kònò.
1128U farala nyògòn na ni kan min ye, a nan'o f'a ba in ye.
1129Ba k'a ma: nin tè baasi ye, Gurumi Jan Konate!
1130A ko: nin nyògòn caman b'i nyè.
1131Dugu jelen, a ye foli di Taabu donso ma.
1132A tèmènn'o de rò, a nana Tunta.
1133A nan'a sòr'u bè cè tlon kan k'a kè.
1134Cè tlon ye fèn min ye: u bè misi bo de wuli k'a kè ka faa fa, i b'i kal'o kan, n'a y'a sòrò kabin'i wolola i ma siran, i man'i bolo don, foyi si kan'i bolo sòrò.
1135Nka n'a y'a sòrò siran yer'i dusukun na hali don kelen, foyi si kana bò i bolo kolo kò.
1136Jata Konate kènyèna n'o ye tuma min, a ko: ne bè don aw ka tlon na.
1137U ko: o tè baasi ye! Anw ka tlon kòrò ye fèn min ye: kèlè tè yan, mògò min hali ni sirala kala turu yòrò yer'i bolo la, anw bè yèlèko saba k'i la, n'o tè digi mògò min na, i bè don a rò, n'o kan ye.
1138N'i k'i bè don a rò, wul'i ka don.
1139Jata Konate garabasura ka wuli.
1140U ye kolokòni na nègè bila misi bo wulilen na, a ko: ne Gurumi Jan Konate, Jakuma ni warala Sinbon ni Madi Makhan Konate; Khèma ni Dalima; Dalima ni Khèma Subaa; kòròtilu fa Soma; Kunyèmuru Sanburu, Tankholèla; kabini Ala ka ne da, ni n'ma siran, n'mana n'bolo don, n'ka nègè in ta, hali sirala kalama turu yòrò kana ye n'bolo rò.
1141Nka ni n'siranna, foyi si kana bò n'bolo kolo kò.
1142Jata Konate y'i bolo don misi bo rò.
1143A bolo bòra ni nègè ye tuma min, u nana ji k'a bolo kan, kala turu yòròni yer'a bolo la.
1144U ye yèlèko saba kè!
1145Sugulu Khutuma sigilen bè, Kirikiri Juma Sukho sigilen bè; Kirikiri Juma k'a ba ma: n'bè taa nin lojè, nin yèlè in bè kè Jata Konate de la, san'a k'i funun, n'bè taa, a kan'u ka tlon tinyè.
1146A wulila, a nan'a sòrò yèlè in bè kè Jata Konate de la.
1147Kirikiri Juma Sukho ko: Gurumi Jan Konate! e nò tè, i kònò b'an ba la waati min, a siranna su kelen san yegeru ni san pèrèn nyè, a yèrè k'a dusukun tigèra dòoni, a y'o dusukun tigè min kè dòoni, o de yer'i ka fèn na sisan.
1148I k'o fò k'o b'a rò, i k'a f'u ka miseli bil'a rò, n'i y'i bolo don, foyi si t'i bolo sòrò.
1149Gurumi Jan Konate y'o fò k'o b'a rò, a ko: ne tè nègè fè tugun, aw ye miseli bil'a rò, ne bè miseli in ta.
1150U ye miseli bila misi bo rò.
1151A ko: ne Gurumi Jan Konate! ne tè, n'ba ye siran min kè kabini n'kònò b'a la, n'o tè, ni ne siranna kabini Ala ka n'da, n'mana n'bolo don foyi si kana bò ni kolo tè, nka ni ne ma siran, nin kòfè, foyi si kana n'bolo sòrò.
1152Jata Konate y'i bolo don ka taa miseli ta ka bò.
1153U ye ji k'a bolo kan, u y'a sòrò yòrò min tun logologora fòlòla, o da tugura.
1154A bòra yen, a nan'a nun fyè fo Mèma yan.
1155A y'a sòrò Faren Biramu de bè Mèma kun na, Jata Konate nana jigin yen.
1156N'i y'a mèn Mèma, Mèma de ye Nèma ye.
1157A bè na yen don min, a y'a sòr'o fana ka baro sigilen bè kòyi Taabu donso ta cogo.
1158A nana se baro da la yòrò min a k'a ba ni jama ma: aw k'aw jò yan, n'bè taa n'sara n'jatigikè la fòlò.
1159A nana Faren Biramu Tunkara sigilen sòrò Cèmògò Kobèedònna sigilen b'a kèrè fè.
1160A ye foli kè.
1161U y'a laminè.
1162A ko: i ka dunan flè!
1163Cèmògò Kobèedònna ko: n'ka dunan, i bisimila!
a ko: i tògò?
1164Gurumi Jan Konate ko: n'tògò ko Mahamadu.
1165A ko: i jamu?
1166A ko: Jani.
1167Cèmògò Kobèedònna ko: Mahamadu Konate wa, Mahamadu Jani de?
1168A ko: ne kòni tògò ko Mahamadu, n'jamu ye Jani.
1169Cèmògò Kobèedònna ko Faren Biramu Tunkara ma: nin ye ko dogolen ye, a bè bange sini.
1170Gurumi Jan Konate jòlen tora.
1171A k'i bisimila!
1172A ko: ne nan'i ka kungo da la, n'bè donsoya de kè, anw mògò wolonwula don: saba in ye n'ka jònkèw ye, kelen ye n'ba ye, kelen ye n'balimamuso ye, kelen ye n'dògòcè ye, n'b'u balo kalamayaala de rò.
1173A ko: i bisimila!
1174A taara du dò di Jata Konate ma, o du dlalen bè kanyè, ka ji kè minènw sigi yen, ka ji k'u rò.
1175Jata Konate bilara yen, a tugura kalamayaala la, a labanna sogo jalan n'a kènè bèe bè nyògòn sòr'a fè so kònò.
1176A y'u fa sogo jalan na.
1177A ye samiyèji wolonwula kè Mèma.
1178A kòròkè Masa Dangara Tuma sigilen bè Mande kun na, ko rò gèlènya kojugu y'a ka masaya tinyè.
1179Mande ŋaraw ni Maninkaw farala nyògòn kan, u ko: nin kofòra, n'a bè Mande mara ka Soso mara, o ye Jata Konate de ye, a cooloyara, anw t'a yòrò dòn.
1180Ŋaraw ko: anw b'a nyini, anw tè dòwèrè dòn a bòlen anw fè Mande yan, a fòlòla dugu min na, o ye Taabu ye.
1181Anw mana se Taabu, a taara fan kelen min fè, anw n'o dòn.
1182Jelimusoni Tumumaninya ani Satèmaatosa, ani Dugumògòtòorò ani Datètèmènkola ani Cèmògò Kobèedònna - ninw mògò duuru in donna Mande jama rò, u bè Jata Konate nyini.
1183U wulila Mande tuma min, u nana Taabu donso la.
1184A y'u bisimila.
1185U ko: anw bè Gurumi Jan Konate de nyini, Jakuma ni warala Sinbon ni Madi Makhan Konate, Khèma ni Dalima, Dalima ni Khèma Subaa, kòròtilu fa Soma, Kunyèmuru Sanburu - u ko: anw bè Makhan Konate de nyini, a bagèbagèyara.
1186A ko: tinyè don!
1187A ko Taabukaw ma: n'ni Maninkacè min ye npèri bò yan, ni n'ye sanu d'a ma, n'a tèmènna, u b'o de nyini.
1188A bòlen yan, a taara Kènyèka de fè, u mana taa kènyèka fè, u bè kun a rò.
1189Ŋaraw wulila yen, u mana se dugu min ma, u bè Jata Konate nyininka f'u bèna se Mèma don min.
1190Sògòma da fè, dògò don don.
1191Jata Konate sira kungo kònò ani Jònkunda ani Jònpisiko ani Jònkè Manyuma an'a dògòkè Bugari Dògòmandi.
1192A balimamuso Juma Sukho wulila ka b'u ka so kònò ka na dògò rò na nyini.
1193Ŋaraw sera saga rò tuma min, u ko: - Gurumi Jan Konate! Jakuma ni warala Sinbon ni Madu Makhan Konate; - Khèma ni Dalima, - Dalima ni Khèma Subaa; Kòròtilu fa Soma; - Kunyèmuru Sanburu, Tankholèla, sukè ŋanantan, - sumuso ŋanantan; kòròtilu ŋana binyè kulu; - Binè Ganda; Jaji Ganda, Wura Ganda, Kèhè Ganda, Tagati Ganda...
Anw bè Makhan Konate de nyini, a baganbagèyara!
1194Balimamuso jòlen bè, dògò falen be mògò la, a ma kòròfò sòrò k'a faamuya.
1195A kònò ganna, fini tan ni kelen sirilen b'a la.
1196Maninka cèma n'a musoma, bèe n'a dòn ko don.
1197A ye kelen foni finiw la, a y'a meleke nyògòn na, a y'a saban dugu ma, a kèra kòyi i ye mògòw min'u ngònò ma, dògò fa mògòw bèe jòlen tora.
1198Juma Sukho taamana ka na se ŋaraw ma; a ko: aw ko cogo di?
1199U ko: anw k'anw bè subaakè cè wòorò mòden nyini, a bòra Masa Kuru rò, ka bò Masa Ganda rò, ka bò Kènyè Masa Makhan na, ka bò Kalaba Banjugu rò, Kuntu Kèrètè; kuru o Nyani Mamudu. Anw bè Makhan Konate de nyini, a baganbagèyara.
1200Juma Sukho y'i jòlen to ŋaraw cè rò, a ko: Narè Makhan Jata?
a bè yan!
Sen kari Makhana Jata, bolo kari Makhana Jata, kan kari Makhana Jata, Jata de namata, Jata de nuru, Jata de kènyi?
a bè yan!
1201A ko: a taara kungo fè; ŋaraw, aw bisimila kabini yan fo Mande.
1202A ko: aw y'a to, n'ka naw san, anw ka taa so.
1203A ye fini walanwalan, mògòw tèmènn'u ka mankan fè a y'a ka naw san tuma min fèrèfèrè b'a bolo, a nan'i jò ŋaraw la, a ko: anw ka taa so.
1204Mande ŋaraw dar'a nò kan.
1205U sera dukènè na tuma min, a ko ŋaraw ma: aw bisimila! n'bèn'aw kofò n'na ye so kònò, a fari gannen bè.
1206Sugulu Khutuma banabagatò dalen bè so kònò.
1207A nan'i jò Sugulu Khutuma kun na, a ko: n'na!
1208A ko: wn!
1209A ko: n'ni Mande ŋaraw ye nyògòn sòrò dògò rò, u k'u nana Jata Konate nò fè, ne y'u bisimila.
1210Nka n'kònò ganna ni kelen ye: Jelimusoni Tumumaninya b'a rò, Satèmaatosa b'a rò, Dugumògòtòorò b'a rò, Datètèmènkola b'a rò, Cèmògò Kobèedònna b'a rò - u mògò duuru de nana, nka n'bè fèn min k'u ka kini na, n'm'o dòn.
1211A ko: sogo jalan de bè yan, kènè tè yan.
1212Sugulu Khutuma y'i dalen to, a ko: sogo jalan k'u ka suman na, u mana tile in na ta dun, ni Ŋamu Konate mana na, kènè ni jalan bèe bè nyògòn sòrò yan.
1213A ko: n'na, ne ka sogo jalan kè ninw ka suman na? a ko: hali sogo silen tè se ka k'a rò!
1214A ko: i dun bè mun kè?
1215A ko: n'fa ka fura dlonnen flè, a tògò ko fènba funya-funya, n'b'o ci Jata Konate nò fè.
1216A ko: fènba funya-funya?
1217A ko: ònhòn! a y'a ta ka bò n'a ye.
1218A y'a ka fini sama ka s'a kunberekuru ma, a y'i sig'a kun na, a ko: fènba funya-funya, n'b'i bila ka taa Jata Konate nò fè kungo kelen kònò.
1219N'i y'a sòr'a ye sogo minw faga, i ka sogow sòn bò, k'u binyè bò, nka n'm'a f'i ka n'kòròw sònw n'u binyèw bò.
1220I ka n'u di n'ma, n'b'u kè ŋaraw ka suman na.
1221Fènba funya-funya pann'a fè yen, a nana se Jata Konate ma yòrò min, a ye sogo-o-sogo sòrò yen, a y'a bèe sònw n'u binyèw ta, k'a bèe bò.
1222A nan'u di Juma Sukho ma so kònò.
1223Juma Sukho y'u kè ŋaraw ka suman na, ka tiga dègè k'a la, ka nyugu k'a la.
1224Selifana bè se tuma min, a ko: Bugari Dògòmandi, aw ye sogow rojè, ne kò bè n'sama, n'ye fèn ye.
1225U ye sogow boso, u mana min kònò fara, u tè sòn ye, u tè binyè ye.
1226Bugari sigilen tora, a ko: Jata Konate, ne ma nin nyògòn ye kabini Ala ka n'da, sogo ka kè sòn t'i kònò, binyè t'i kònò?
1227Jata Konate ko: Bugari, e ye denmisèn ye, i b'a sòrò dunan fòr'anw kò, a ko: anw fa ka to bè na, e m'a ye dè?
1228A ko: ne m'a ye; a ko: e bè yan, ne bè yan, jòn bè se to ma?
1229A ko: Juma b'anw kò, o bè s'a ma.
1230A ko: wara cèma bè fèn-o-fèn faga, a musoma b'o jogin.
1231A ko: Juma sera anw fa ka to m'anw ko? n'a y'a sòrò Juma nò don, ni n'donna Mèma kònò, n'bè baa tan tègè c'a nyè kan bi.
1232Jata Konate ko: Bugari, i kan'o kè dè, o man di dè.
1233U ye sogow siri siri duuru ye, u mògò duuru in bèe y'i ka doni ta, Jata Konate ni Bugari ani jònkè saba in.
1234U mògò duuru ye sira minè ka Mèma sègèrè.
1235U bèna se Mèma sokènè na tuma min, Juma Sukho ye flenni jè fa ji rò, a bòra, a y'u kunbèn.
1236A ni Jata Konate fòlò bènna, a ye ji d'a ma.
1237Gurumi Jan Konate ye flenni jè minè, a kinin bolo rò, a y'a sig'a da la, a y'i min, a ye ji tò di balimamuso ma.
1238A ye Bugari sègèrè.
1239Bugari ye ji min'a numan bolo rò, a ko: Juma!
1240A y'a laminè.
1241A ko: jòn ser'anw fa ka fèn m'an kò?
1242A ko: Bugari, Mande ŋaraw bèe nana jigin anw kan, ne kònò gannen, ne de y'a ta bi, anw fa tun bè min f'anw nyè na, n'y'o fò k'a ci aw nò fè.
1243O de y'aw ka sogow sònw n'u binyèw bò.
1244A ko: Juma, e sònna ka se fèn in ma anw kò? a jòlen, a ye tègè nyè kelen kè k'a ta.
1245A ko: Bugari, i ye ne bugo? a ko: Ala kana barika d'i rò.
1246Jata Konate, y'i jòlen to sira fè, a ko: Juma, fo kelen!
1247A ko: Ala ma t'i ka barika den wolo Maninkaw cè rò, nka Ala kana barika d'i yèrè rò, Maninkaw cè rò.
1248O de ye Maninkaw ban Bugari tògò da ma, i tè Bugari tògò mèn Maninka du kònò.
1249O kèra tuma min, u nana jigin.
1250U nan'u fara nyògòn kan, ŋaraw y'u dannatigè tuma min, a ko: Jelimusoni Tumumanifila tè ne fè, nka n'kònò gannen bè ni kelen ye, n'ba dalen bè bana na, n't'a dòn n'a bè sa, wal'a bè balo.
1251K'a ta ka jamana in cè ci, ko n'bè taa n'a ye Mande, o kònò gan bè n'na.
1252A ko: aw fana ka segin ka taa Mande, k'a f'aw ye Jata Konate ye, a ma na, o fana kònò gan bè n'na.
1253A ko: nka, n'bè ta'a fò n'na ye.
1254Jata Konate donna Sugulu Khutuma fè bon kònò, a ko:
Bari ni Kanijo mòden, n'nana, ŋaraw nana, n'y'u sòrò yan.
1255A ko: nka n'kònò ganna dè!
1256A ko: u ko Mande masaya sera n'ma, a ko: e dun bananen dalen bè n'bolo, n'tè se ka taa k'i to.
1257Sugulu ko: Gurumi Jan Konate! o kan'i kònò gan!
1258A ko:
ne Sugulu Khutuma, ne de bòra Ya rò, Ya bòra Yamana, Yamana bòra Yamanakunu, Yamanakunu bòra Kanu, Kanu bòra Kanusakhanbe, Kanusakhanbe bòra Sansakhanbe, o de ye Sunjata Bula Kanute bange, ka Damakhana Kanute bange jeliw k'o de ma Jara baana ni Khaya, sègè tuga Jokala Makhana, selen nana Kutubali Tunkara; nyè bèe n'a kun na daŋoŋ, sigi ma diya kasawura, Nguma ni Nguma, Nguma ni Tanba daba, da min bè kèmè dun, o tè kaba kèmè tla, ma - Sarinya ŋana nyagali fò.
1259A ko: n'o sen ka jè, o bolo ka jè, ŋaraw nan'i nò fè, i ka ta'i sigi Mande wolo kan, bi dononw ka kasi, n'na lahara.
1260A ko: n'u nan'i kòròtigè dè, n'u bè ta'i d'i fadenw ma, Ala kana foyi si kè n'na.
1261A ko: aw ye taa, aw ka dumuni diy'u ye.
1262Gurumi Konate bòra, nin Gundo b'a n'a ba cè.
1263U ye ŋaraw ka kini diya.
1264Su kora tuma min, u ye baro sigi, ka nyògòn nyènajè.
1265Dugu tlala tuma min, Jata Konate ko: Juma Sukho, dayòrò di ŋaraw ma; anw sir'anw nyè na surò kalamayaala la, sunògò tòni bè anw fana na.
1266A ko: ne bè taa n'da n'na ka bon kònò.
1267A y'a ka wolo ta, a nan'i da Sugulu Khutuma kun yan fan fè.
1268Dononw bè kasi tuma min, Jata Konate mènèna ko rò, a garabasura ka wuli k'i sigi a y'a bolo da ba kan, a y'a sòr'a sumana.
1269A bòra, a nana balimamuso wele, a ye Bugari Dògòmandi wele, a ko: n'na ka bana ma nyè.
1270U mògò saba nan'a ko k'a jè, k'a kasanke, k'a don wulali la, k'a siri k'a ta, k'a da dukènè na.
1271A ko Juma Sukho ma: ta'a fò ŋaraw ye, ko Ala y'anw ba k'a sago ye!
1272A taara ŋaraw kunun.
1273Ŋaraw y'u daw muguri tuma min, u nana sama wel'a la sinyè saba.
1274Mèma bèe wulila k'i jò, u ye mankan wuli.
1275Kènè tigèra ka ba in dalen t'u cèmancè rò, ŋaraw bè jeli kan kan k'a caman fò.
1276Kènè tigèra tuma min, a ko: aw ye taa Faren Biramu Tunkara sègèrè ko ne k'a ka yòrò jira n'na, n'bè n'ba su don yen.
1277Ŋaraw ye sira minè, u y'a sòrò Faren Biramu ka baro falen bè, u ye foli bil'a ma, a y'u laminè.
1278U y'u sigi tuma min, u ko: Jata Konate k'anw ka n'i sègèrè, a ba ka bana ma nyè, a b'a su don yòrò min, i k'o yòrò jir'a la, a k'a ba kalifa yen.
1279Faren Biramu Tunkara sigilen ko: aw ye ta'a f'a ye, a na don a ko ne ma a tògò ko Mahamadu, a jamu ye Jani ye, Cèmògò Kobèedònna de ko Mahamadu Konate don, nk'aw ka ta'a f'a ye, bògò bè yòrò o yòrò yan, hali ni sibiri don, sòngò b'a la.
1280A ba su bè don yòrò min, a k'a sòngò d'aw ma ka na, o tuma na, n'na yòrò d'a ma, a k'a ba su don.
1281Ŋaraw ko: a sòngò dun ye joli ye?
1282A ko: mutukale kèmè fila don.
1283Ŋaraw k'o tè baasi ye.
1284Ŋaraw nan'o dannatigè Gurumi Konate ye.
1285A taara don so kònò k'a ka npalan cèjugu ta, ja b'a kònò, sanu b'a kònò, a nan'a sigi.
1286A ye sanu bila ja rò, mutukale kèmè fila dafara tuma min, a y'a bò k'a di ŋaraw ma.
1287A ko: aw ye min fò, a flè: aw ye ta'a d'a ma.
1288Ŋaraw ko Juma Sukho ma: na ni nyò tèntèn lèfè ye.
1289A ni nyò tèntèn lèfè nana, u ye sanu bil'a cèmancè rò.
1290U ko: Jònkundo, e ka na kami si d'anw ma; Jònpisiko, e ka na wòlò si d'anw ma; Jònkè Manyuma, e ka taa cèkala feere dò kar'i n'a d'anw ma.
1291Jònkè saba in bèe n'a ta nana.
1292U ye kami si da sanu kan, u ye wòlò si da sanu kan, u ye cèkala feere da sanu kan, u ye ntègènè kolon t'u kèrè fè, u y'a da sanu kan.
1293Ŋaraw ye Faren Biramu Tunkara sègèrè a ka baro rò, u ko: i ye jate min fò, a flè, Jata Konate k'anw ka n'a d'i ma.
1294Cèmògò Kobèedònna sigilen ko: Faren Biramu! i ye tinyè dòn wa? Ne ni nin ye nyògòn sòsò kabin'a na don, a k'a tògò ko Mahamadu Jani, ne ko Mahamadu Konate don, a ko ne ka taa n'ka Mahamadu Konate nyini.
1295Ŋara ninw y'u dannatigè sisan, u ko Mahamadu Konate dè, i bè dabali kè ka nin ba su don yòrò d'a ma, a k'a ba su don, ka taa ka bò anw ka jamana kun; n'o tè min b'a rò, a mana jira yòrò-o-yòrò, o bè juguya.
1296A ko: i nyè bè ninw na wa?
Dugu mana ci, kamiw bè n'a tomon na, u bè yègèyègèli kè, u bè tara k'u siw to yen.
Dugu mana ci, wòlòw bè n'a tomon na, u bè yègèyègèli kè, u bè taa k'u siw to yen; tomon mana kòrò, cèkala bè falen a rò; dugu mana ci cogo-o-cogo, mògòw bè taa ka ntègènè kolon fililen t'a tomon na. Nin bèe ye tomon kònò fènw de ye.
1297A ko: sanu d'a ma, yòrò min ka d'a ye, a k'a ba su don yen.
1298U ye sanu ta, k'a di Gurumi Konate ma, Jakuma ni warala Sinbon, ni Madi Makhan Konate; Khèma ni Dalima, Dalima ni Khèma Subaa, kòròtilu fa Soma, Kènyèmuru Sanburu; Tankholèla, sukè ŋanantan, sumuso ŋanantan; kòròtilu ŋana binyè kulu; Binè Ganda, Jaji Ganda, Wura Ganda, Kèhè Ganda, Tagati Ganda. U bèe bè k'u sanga Sangatigi Jabajè ma Mande.
1299U ye sanu d'a ma, ka mògòw far'u kan, ka dingè sen, k'a ba Sugulu Khutuma da yen.
1300Sugulu Khutuma dalen bè Mèma de.
1301Tuma min n'u y'a su don ka tla, selifana selen a ko ŋaraw ma: aw y'a t'anw ka taa, sigi tè nin kò.
1302A ko: aw bè yaala ka dugu bèe fo n'ye, u nyèna n'ma, a san wolonwula ye nyinan ye.
1303A ko: n'aw ye foli d'u ma, anw n'anw ròbèn ka taa sini.
1304A ye Bugari Dògòmandi bila ŋaraw nyè, ka jònkè saba in far'u kan, u donna Mèma dugu kònò, u ma blon da bila.
1305Laansara bè se tuma min, u tlara, u nan'u sigi.
1306A dògòkè Bugari k'a ma: Jata Konate! ne ni e bè fa ni ba la, ŋaraw nan'i nò fè, i ka taa sigi Mande kun na, nka Juma Sukho ye ne danga, ni n'taara, a bè k'e ni ne bèe ma tòorò ye, katugu, n'tè se ka nyèsòrò tugun.
1307Anw cèma n'anw musoma, min b'anw wolo rò, anw bèe y'o dòn.
1308A ka danga min bè ne nò fè, ni n'taar'i nò fè, n'tè nyèsòrò tugun.
1309Ne b'a f'anw ka fara nyògòn na Mèma yan, ne bè taa n'dama dugu rò.
1310A ni Bugari Dògòmandi farala nyògòn na yen.
1311Bugari Dògòmandi taar'i sigi Taliya, ka Nagana Kurubali furu.
1312O Nagana Kurubali de ye Jigi wol'a ye.
1313A yèrè ma kè barika ye, Masalenw ma sòn k'a tògò da, nk'a ye den min wolo, o de kèra Jigi ye.
1316O Jigi de taara Maka ni Madinè, a ni kòmòw nana, a ni dow nana, a ni kòròtiw nana, a y'a sòrò kòròti tè Mande.
1317A ni mori Kanta duuru nana, ulu ye: Khumaw, Jaaniw, Bèrètèw, Sisè ani Sirima Ganda Turè - o y'a sòrò mori tè Mande.
1318O kèra tuma min, ŋaraw ni Jata Konate wulila ka Mande sègèrè.
1319U sera Mande tuma min, u ye Mande wolo dla ka Jata Konate sig'a kan, ka Mande masaya d'a ma, ka Mande wolo n'a masaya fènw bèe d'a ma.
1320O kèra tuma min, Gurumi Jan Konate, jakuma ni warala Sinbon ni Madi Makhan Konate; Khèma ni Dalima, Dalima ni Khèma Subaa, a ko Maninkaw k'a sòn kèlè.
1321Maninkaw farala nyògòn kan ka kèlè dla, k'a di Gurumi Jan Konate ma.
1322Jakuma ni warala Sinbon ni Madi Makhan Konate! Maninkaw y'a nyininka, u ko: i ko ka kèlè d'i ma, i n'a bè taa fan jumèn?
1323A ko: n'ni kèlè bè Sosokuru Sumankuru sègèrè Soso.
1324Gurumi Jan Konate ni kèlè wulila Mande.
1325Sosokuru Sumankuru y'i to Soso, a y'a denkè fòlò bila, k'a ka taa don Nyani kò ji rò k'i da yen, ka Jata Konate kònò a ni kèlè kana tèmèn yen kan.
1326Gurumi Jan Konate! a ni Maninkaw ni kèlè nana se kò da la; kaana y'i kun bò ji rò, a ko: Jata Konate! ne dòndògòsò! kèmè sar'a ka kèlè rò.
1327A ko: n'seginto nko ji to; kèmè wèrè sara.
1328A ye kèmè fila fa'a ka kèlè rò.
1329Gurumi Jan Konate ko Maninkaw ma: aw y'a t'anw ka segin so, nin kèlè in tinyèna.
1330Gurumi Jan Konate nana jigin Mande, a ye kèlè ròben ko kura, a bòra Mande ka na se Nyani kò da la.
1331Kaana y'a kun bò ji rò, a ko: Jata Konate! ne dòndògòsò!
1332Kèmè sara kèlè rò; a ko: n'seginto ji to, kèmèw dafara fila la tugun.
1333Gurumi Konate ma taa Soso tugun, a ma segin ka na Mande, a taar'i sigi dagajalan.
1334A sigira daga rò tuma min, a ko Maninkaw ma: anw ka nyògòn dèmè ni dabali ye, mògò min ka dabali mana se ka kaana in faa, ka b'anw nyè kò ji rò, n'b'o ni sanu bila ja rò k'a suma, a girinya mana se ka dama min ta, o bè d'a ma.
1335Maninkaw bèe donn'u dòn kow rò, u bè su taama kè ka kò sègèrè, u bè bò daga kònina yala u bè se kò ma, mògò t'o dòn.
1336U ye waati kè dagajalan tuma min, ani Jelimusoni Tumumaninya ani Satèmaatosa, ani Dugumògòtòorò, ani Datètèmènkola ani Cèmògò Kobèedònna, u ye daraka dun ka woro tla mògòw cè.
1337Cèmògò Kobèedònna garabasura ka wuli, a ko: Gurumi Jan Konate!
Jakuma ni warala Sinbon ni Madi Makhan Konate!
Khèma ni Dalima, Dalima ni Khèma Subaa; Kòròtilu fa Soma, Kunyèmuru Sanburu, Tankholèla; sukè ŋanantan, sumuso ŋanantan; kòròtilu ŋana binyè kulu; Binè Ganda, Jaji Ganda, Wura Ganda, Kèhè Ganda, Tagati Ganda, a bèe ka wolo dan Sangatigi Jaabajè ma Mande.
1338Cèmògò Kobèedònna ko: Ŋamu Konate! Mande jama in na, kaana in faabaga t'anw rò; a ko: anw sigilen na to yan, anw tè Mande sòrò, anw tè Soso sòrò.
1339A ko: ne ye kaana in faabaga dòn.
1340Jelimusoni Tumumaninya k'a ma: e bè kaana in faabaga dòn? a bè jaman jumèn?
1341A ko: ne y'a dòn, a bè Balenkho, Makhan Kamara dalen bè Balenkho.
1342A ko: jeliw k'a ma seere kumu seere, o ma seere jeliya, khaara kumu khaara, o ma khaara jeliya; dunun tigi Makhan Kamara; seelen tigi Makhan Kamara, ŋana tigi Makhan Kamara; dunun ni seelen bèe kumana Makhan Nyame Kamara de ye; Tafèra ŋana doraga; A k'i ka ci mana s'o ma, a bè kaana in faga ka b'an nyè ji rò.
1343Gurumi Konate ye kamalen ròben o yòrò la, o y'a cèsiri ka Balenkho sègèrè.
1344Kali Kamara dalen bè yen, a ni Mènu Jakhana, ani Jakhasèri Soma, ani Sirakhata Gukhi ani Jogoramew bènba Jagandigi sinbon Makhan Kamara.
1345Kamalen in nana jigin Makhan Kamara kan, a ko: Makhan Kamara, n'cir'i ye.
1346A ko: Jata Konate wulila Mande a bè Soso nyini, kaana ye daga sig'a nyè.
1347Kaana in bè Nyani kò ji rò, Jata Konate yèrè sigilen bè daga de rò bi, a ko n'ka n'i sègèrè, i ka dabali tigè.
1348N'i sera ka kaana in faga, a b'i ni sanu bila ja rò, k'aw suma, i girinya mana min ta, a b'o d'i ma.
1349Makhan Nyamè Kamara ko: n'fana bè n'sara n'ka mògòw la.
1350A y'a ka jama fara nyògòn kan, a ko: Jata Konate ka ci nana n'na ko kaana bè Nyani kò ji rò, ni min sera k'a faga a b'o ni sanu bila ja rò k'u suma.
1351Tagama dun kagèlèn ne ma sisan, n'kèra cèkòròba ye.
1352Jama k'o bè cèkòròba tòorò, nka ni ci nan'i na, i ròben, i ka ta'a ròjè.
1353Kali Nyamè Kamara, a y'a ka npalan cèjugu ta, a ye minèn kolow b'a rò, a y'a wusu.
1354A tlala tuma min, a k'a ka jama ma: n'b'a ròjè sini.
1355Balenkho Tuma Makhan Nyamè Kamara, a wulila Balenkho don min ka Nyani kò sègèrè kaana y'a dòn k'a to Nyani kò ji rò.
1356Kaana y'a ka jinèw bila, u ka taa Makhan Kamara kunbèn a kana Nyani kò sòrò.
1357Makhan Nyamè Kamara ni Jinèw nana bèn, a ye kòròti kè k'u jarabi, Jinèw ye sira bila.
1358Kaana y'a dòn k'a tè kò da jè, a ye kèmè subaa bila, a ko: aw ye Makhan Kamara kunbèn, a kana kò da sòrò.
1359Kali Kamara ni subaaw nana bèn, a ye kòròti kè k'u jarabi, subaaw ye sira bila Kali Kamara nyè.
1360Kaana y'a dòn k'a f'a tèna kò da jè, a ye kèmè wara bila ka taa Kali Kamara kunbèn a kana kò da sòrò.
1361Kali Nyamè Kamara ni waraw nana bèn, a ye kòròti kè k'u jarabi, waraw ye sira bil'a nyè.
1362Fo Makhan Nyamè Kamara nan'i jò kò da la, kaana y'a kun bò ji rò, a ko: Makhan Kamara, alu dòndògòsò!
1363A k'i sòrò fèntigi!
1364Kaana y'a kun segin ji rò.
1365A k'a bè bò, a kun kèra fila ye, Makhan Kamara jòlen bè kò da la, a kèra fila ye.
1366Kaana kun kèra saba ye, Makhan Nyamè Kamara Kèra saba ye.
1367Kaana kun kèra naani ye, Kali Kamara kèra naani ye.
1368Kaana kun kèra duuru ye, Makhan Nyamè Kamara kèra duuru ye.
1369Kaana kun kèra wòorò ye, Kali Kamara kèra wòorò ye.
1370Kaana kun kèra wolonwula ye, Makhan Nyamè Kamara kèra wolonwula ye.
1371Kaana kun kèra segin ye, Makhan Kamara kèra segin ye kò da la.
1372Kaana kun kèra kònòntòn ye, Makhan Nyamè Kamara kèra kònòntòn ye kò da la.
1373Kaana kun kèra tan ye, Makhan Kamara kèra tan ni fila ye, a y'i fili kaana nò fè ji rò.
1374Kaana bè sòni ko rò tuma min, a nan'i poron a cèmancè rò, Kaana y'i yèlèma, a ko: a f'i bè n'faa dè wa?
1375A ko: n'b'i faa dè, kaana! a mana diya Kagoro kana kaana sogo dun tugun.
1376U ka kaana tana sòròla nin de fè.
1377A ye Kaana kun tigè k'a fifalan tigè, a ye kaana su sama ka n'a bila kò da la, a ye kunkolo ni fifalan bil'a ka npalan cèjugu kònò.
1378A wulila ka dagajalan sègèrè, kaana nin su dalen bè kò da la.
1379A nana don daga rò, a y'i da, sunògò y'a ta, a sunògòra.
1380Dugu jèra, Maninkaw bèe ye sògòma daraka dun.
1381U tlala tuma min, Cèmògò Kobèedònna ko: Gurumi Jan Konate!
1382A ko: wn!
1383A ko: i bòra subaacè wòorò rò, i bòra Masa Kuru rò, i bòra Masa Ganda rò, i bòra Kènyè Masa Makhan na, i bòra Funèdugu Komakhan na, i bòra Gako Bugari rò i bòra Kalaba Banjugu rò, Kuntu Kèrètè; kuru o Nyani Mamudu; a ko:
i k'a dòn kaana faara surò!
1384Jata Konate ko: Kaana faara?
1385A ko: kaana faara, a faabaga bè daga rò yan, mògò bila ka daga in ròjè, sunògò dè y'a ta.
1386U ye daga mòn, u nana Makhan Kamara dalen sòrò, a ka npalan cèjugu b'a kun yan fan fè, a bè sunògò rò.
1387Kamalen in nan'i j'a kun na, a y'i bolo d'a kan.
1388Makhan Kamara y'i kun kòròta.
1389A ko: Jata Konate k'i ka na.
1390A ko: sunògò de ye n'ta, n'na kun don.
1391A ye kilisi dama dòw fò, cèkòròba kilisiw rò, a y'u kè k'a nyèda mu, a tlala tuma min, a garabasura ka wuli k'i jò.
1392A ye npalan cèjugu dlon a kèrè la, a ye sira minè.
1393A bè na tuma min, a y'a sòrò Maninka bèe khèbulen bè.
1394A y'i sin Jata Konate la, Jata Konate sigilen bè masa wolo kan.
1395A y'a bolo don npalan cèjugu kònò, a ye kaana kunkolo bò, a y'a da; a y'a fifalan bò, a y'a da.
1396Makhan Kamara jòlen tor'u kun na.
1397O y'a sòrò ni mògò min bè dòn kè Mande, dunun kelen de bè f'i ye, dunun fila tè fò mògò ye.
1398Gurumi Konate sigilen tora, a ko: aw ye Mande dununw fò Makhan Kamara ye!
1399U ye dununw bèe fò nyògòn fè.
1400Makhan Kamara ka kala b'a bolo, a tora k'i jenjen kènè fè, kòyi sagamònè cogo.
1401A ye jenjen foli kè tuma min ka tla, a nan'a ka kala turu Jata Konate kòrò.
1402Jata Konate ko: Jelimusoni Tumumaninya, i ni Satèmaatosa ani Dugumògòtòorò, ani Datètèmènkola, aw k'a fò Makhan Kamara ye ko ne k'a ka bisimila kabini yan fo Balenkho!
1403Ne de ko ni min sera ka kaana in faga, n'b'i ni sanu bila ja rò k'aw suma, i giriya mana min ta, n'b'o d'i ma. A ko: n'b'o k'a ye sògòma in na.
1404Gurumi Konate sigilen bè wolo kan, ŋaraw sigilen b'a da fè.
1405U y'o lase Makhan Kamara ma tuma min, a ko: nin tè baasi ye! nka n't'a fè ka don ja kònò; hòrònkèw ni hòrònmusow jòlen ne ka don ja kònò?
Ne Makhan Nyamè Kamara t'o kè.
1406A ko: n'b'a nyin'i fè, fèn bè n'fè yan, n'b'o bila ja kònò, o giriya mana min ta, n'na barika jigin o rò.
1407Jata Konate ko: o ye mun fèn sifa ye?
1408Makhan Kamara ko: basi dògòmandi, a bè n'fè yan, basi dògòmandi bè kòyi bolo kuru.
1409A y'a b'a ka npalan cèjugu kònò, k'a jira kènè kan, Maninkaw kabar'a la, u ko: a banna nafolo rò.
1410Jata Konate ko: aw y'a yamaruya a k'a da ja kònò.
1411A ye basi dògòmandi da ja kònò, Jata Konate jònn'a rò.
1412Jata Konate ko: aw ye kunanfa fa sanu na k'a n'a kè ja kònò, o giriya mana min ta, n'y'o d'a ma.
1413U nana ni kunanfa fa sanu ye, u y'a yèlèma ja kònò; sanu wulila k'i jò, basi dògòmandi tora dugu ma.
1414Gurumi Jan Konate fununna, a ko: nin fèn in bèna ne kònò gan wa?
A ko: aw ye misi wolo fa sanu na ka na.
1415U taara misi wolo fa sanu ta ka na, u y'a kè ja kònò.
1416Misi wolo fa sanu banna, sanu wulila k'i jò, basi dògòmandi tora dugu ma.
1417Kali Kamara jòlen bè.
1418Jata Konate dabali banna tuma min, a ko: aw taa misi wolo nyè wòorò fa sanu ta ka na.
1419U taar'o ta ka na, u y'o kè ja kònò, sanu wulila k'i jò, basi dògòmandi tora dugu ma.
1420Mande ŋaraw wulila k'u jò, u ko: aw y'a t'anw k'a tò kè dugaw ye, o tè sanu caya sa, nk'a bè dò kè.
1421Mande ŋaraw wulila Makhan Kamara fè, u ko:
sèerè kumu sèerè, a ma sèerè jeliya, khaara kumu khaara, a ma, khaara jeliya; Tamita mògò jugu Khasonka don; Maninka de y'a faga; sèelen tigi Makhan Nyamè Kamara, dunun tigi Makhan Nyamè Kamara, ŋaŋa tigi Makhan Nyamè Kamara; dunun bè fò mògò dò ye, sèelen tè f'o ye; sèelen bè fò mògò dò ye, dunun tè f'i ye; sèelen ni dunun bèe kumana Makhan Nyamè Kamara ye, Jaturuni ŋana Doraga.
1422Fi wo nyana, Makhan Kamara bè Doraga, fi nta nyana, Makhan Kamara bè Doraga; Kankamana Makhan, Balankamana Makhan, Balankuntukamana Makhan fènkunba Nyani, Taalakhu jalala Jata tankho, Narèna; modi nta fune kali, a nta funè sanpana, yugònu wo tin'an da mònyònè, Yata buru wo tin'an da tanaja.
1423Kali Kamara jòlen, sanu ni kòròti ye nyògòn ta ja kònò, a ko Jata Konate ma: n'ye barika jigin nin na.
1424U farala nyògòn na yen, Balenkho Tuma Makhan Nyamè Kamara, a seginna ka Balenkho sègèrè.
1425A ni Maninkaw y'u sara nyògòn ma, ka foli di nyògòn ma.
1426O taara Balenkho tuma min, Jata Konate ni kèlè wulila Dagajalan, a ye Soso sègèrè.
1427A nana se Soso don min, a jiginna jiri kòrò.
1428O y'a sòrò jeliw tè nkòni fò, nsoro b'a yèrè bolo, a b'a f'a yèrè ye, Bala Fasègè Kuate sigilen b'a kèrè fè.
1429Jama bèe nana tuma min, a tora ka nsoro in seri a kan bè: kèlè de ye Mande ci, kèlè de ye Mande jò.
1430A b'o kan k'o fò tuma min, u ye kèlè bolow tla.
1431Maninkaw y'u jò fan kelen fè, Sosokuru Sumankuru n'a ka jama y'u jò fan kelen fè, u ye nyògòn sòrò, u ye kalama kè ka kòrò boso.
1432Maninkaw ni Sosokaw mènna nyògòn na tuma min, Sosokuru Sumankuru ka jama ye Jata Konate ta ta dòoni f'u nana tèmèn a ka jiri kòrò.
1433Bala Fasègè k'a ma: nkòni in di ne ma sa! i ka kala minè i ka dòoni taama.
1434A ye nkòni d'a ma tuma min, o y'a sòrò Bala Basègè ma deli nkòni na, Bala Fasègè ko: kala ta Jata, i ka dòoni kè!
1435Gurumi jan Konate ni kala wulila, a y'a kun fa Sosokaw rò, a bolo nyè fòlò bènna funè de ma.
1436A y'a t'a ka dlòki kan ma yòrò min, a ko: Jatigikè, ne ye funè ye.
1437A ko: taa jelikè in nyènajè jiri kòrò.
1438A ni Soso jama kèra nyògòn na yen, a y'a ta k'a bò yen, a nana n'a ye Kunkunba.
1439Jeliw ko: Kunkunba nama.
1440U kèlen nyògòn na yen, Jata Konate ni kèlè b'a nò kan.
1441U nana Bantanba, Jata Konate kunn'a rò yen.
1442A ye kèlè ta ka bò yen, u nana Nyòlènya.
1443Gurumi Jan Konate tugulen b'u la, a nana kun u rò yen.
1444Sumankuru ye kèlè ta ka bò yen, a nana n'a ye Kanbasiga.
1445U kèra nyògòn na tuma min, a ye kèlè ta ka bò Kanbasiga.
1446Gurumi Jan Konate!
Jakuma warala Sinbon ni Madi Makhan Konate, a ye Sosokuru Sumankuru tèntèn o rò fo ka n'a nyè boso n'a ye, Kulukòrò dènèn na.
1447A nana n'a ye Kulukòrò tuma min, Sosokuru Sumankuru tununn'a la farawo da la, farawo min n'u bè sònni k'a la Kulukòrò; Bamananw y'a kè sònni yòrò ye.
1448Nyamatutu bòra k'i jò jiri bolo kan, a ko: hali bi bi Sumankuru ye ŋana ye.
nka Jata Konate nyè m'a ye tugun.
1449A ye Sumankuru ka kèlè tinyè, a yèlèmana ka ta'i sigi Mande.
1450A ye tunta jòn tan ni wòorò; jaabifèn jòn naani, Mande mori Kanta duuru u fara nyògòn kan k'i sig'u kun na.
1451Gurumi Jan Konate!
Jakuma warala Sinbon ni Madi Makhan Konate!
Khèma ni Dalima, Dalima ni Khèma Subaa - a ni kèlè seginna ka bò Soso tuma min, a ni Kama Mamadi manyè fò rò.
1452U goyara tuma min, u ye ci bila k'u ka nyògòn sòrò kungo kònò, kungo in tògò ko Tiri.
1453U ye nyògòn kunbèn Tiri, u ye nyògòn sòrò yen, bèe ka jama y'i sig'i kò fè.
1454O kèra tuma min, a labanna, ŋara naani in bè Sunjata balima, u b'a fò:
Gurumi Konate, Jakuma warala Sinbon ni Madi Makhan Konate; Khèma ni Dalima, Dalima ni Khèma Subaa; kòròtilu fa Soma; Kunyèmuru Sanburu, Tankholèla.
1455O nana waati kè, Kama Mamadi fana ka jeliw bè wul'a kan, u b'a fò:
Tiri Nyani Kama ni Kama; Bilali ma Kama, Bilali Kuru ma Kama, Alikau ma Kama, Alikau Kuru ma Kama, Futa marè tonjo, Jafunu marè Fofana, Kama k'i ban Mande jònya kèlè ma fo Mande ŋana maaya kèlè.
1456U bè nyògòn fofo ten f'a labanna u bèe bolo bòsira k'a wolo b'a la nyògòn tufa fè.
1457A laban na, u y'a kè syèn ta ye, syèn ta nana ban, u nan'u sigi, u b'u senw kè ka nyògòn tan.
1458U nyògòn tan yòrò, Gurumi Konate sigilen bè fan min fè, o kèra kò ye; Kama Mamadi sigilen bè fan min fè o kèra kò ye, nk'u senw bè nyògòn bèn tintin min kan, o bilara kò fila ni nyògòn cè.
1459K'a t'o tuma na ka n'a bila sisan na, kò fila in jiw tè don nyògòn na.
1460A ni Kama Mamadi farala nyògòn na, Jata Konate nana Mande, Kama Mamadi fana taar'a ka so.
1461Gurumi Jan Konate nan'o rò, a ni kèlè ka n'i sigi tun ta jòn tan ni wòorò, o bèe b'u kun f'a ye.
1462A kèr'o tigi ye.
Sɔrɔdasiw ni ko ! 
An bɛ waati min na i ko sisan, kabi k'a daminɛ san 1963 la yɛrɛ, Mali kɛɲɛkafɛkɛlɛko in kɛlen bɛ "deregedennin kanba" ye maliden bɛɛ bolo, ɲɛmaa fara kɔmaa kan, Mali fasoden ɲuman bɛɛ !
A kɛlen bɛ i ko kulusi jala siriyɔrɔ namannen ye a siribaga bolo.
K'a ta Mali fanga fɔlɔ la, fo ka se bi fanga ma, gɔfɛrɛnama sigilenw bɛ y'u ninyɔrɔ sɔrɔ kɛɲɛkafɛkɛlɛ in na : san 1963 ; san 1988 ; 1994 ... fo ka taa san 2008 in ma.
O b'a jira ko abada Mali kɛlɛcɛw ma ton jigin fewu kɛɲɛkayanfan fɛ.
Awa, fitinɛ in bɛ malidenw yɛrɛ de ni ɲɔgɔn cɛ, n'o ye fasoden jugu dɔw ka sanga ni waati bɛɛ wulikajɔ ye k'u bɛ dankari an ka sɔrɔdasiw ka cɛya la !
Awa, waati o waati, ni fitinɛ tigilamɔgɔ ninnu y'u ka kɛlɛkɛ minɛnw ta, Mali sɔrɔdasiw b'u lajɔ, ka sɔrɔ ka ko to fitinɛ dalasabagaw bolo.
O bɛ kɛ ka da sɔrɔdasiya yɛrɛ taabolo de kan, n'o ye : "ka jɔli ni kɛwale bɛɛ kɛ walasa ka fitinɛ bali.
Nka, ni fitinɛ yɛrɛ ma ɲɛ kɛ kɔ, k'o kɛ k'a lawasa" !
O de b'a ɲɛfɔ mun na kɛɲɛkafɛkɛlɛ in n'a mɛɛnsenna bɛɛ, mɔgɔ jugu ninnu ma se ka bɔlɔnkɔnin kelen dayɔrɔ kɛnɛ bɔ Mali ka maliya la.
O kanma, an b'a fɔ ko : "Mali kɛlɛcɛw, aw ni ko ; aw ni fasojɔ kɛwale ; aw ni danaya" !
An b'a dɔn k'olu y'an ka samaw de ye an ɲɛ.
O kosɔn, siga t'an na ntoni ka gosiko la !
O yɛrɛ jigisigi bɛ banban an dusukun na, ka da Mali jamanakuntigi Amadu Tumani Ture ka san 2008 zuwɛnkalo tile 8 jɛmukan taabolo kɔnɔ kumaw kan, ka ɲɛsin malidenw ma !
Waati o waati, ni faso Mali ka yɛrɛtaya bɛ ka don ngalama na, sɔrɔdasiw ka wulikajɔ ma kɔtigɛ ! 
Bamakɔ: Tasuma ye aritizana minɛ.
Kari, desanburukalo tile 15, san 2013, nɛgɛɲɛ 6 waati wula fɛ, tasuma ye aritisana minɛ, Bamakɔ suguba kɛrɛfɛ.
A fɔcogo la, tasuma ma aritizana fan bɛɛ minɛ. nɛgɛfagalaw ni masirimanfɛn feerela minnu bɛ aritizana soba kɛrɛfɛ; tasuma y'olu ka magazɛnw ni butigiw de minɛ ka taa misiriba fan fɛ.
Mun nana ni tasuma in ye ?
A fɔbagaw fɛ, tasuma in jubɔra kuran de la.
kuran kɛlen ka tasuma kunfɔlɔ mɛnɛ, o kɛra butigi min kɔnɔ, o mɔgɔw y'a lajɛ ka tasuma faga ni ji ye.
Gazi min fana mɛnɛnen tun bɛ o yɔrɔ la, o ye dɔ fara tasuma ka jaman tɔ kan ka t'a fɛ.
Pɔnpiye mɔgɔ ye gɛlɛya sɔrɔ u seli la o yɔrɔ la.
Aritizana sigilen bɛ Bamakɔ suguba kɛrɛfɛ. Feerekɛlaw, sannikɛlaw ani mɔbilitigiw ɲagaminen o yɔrɔ la, o nana ni gɛlɛyaba ye walasa pɔnpiye mɔgɔw ka se ka sira sɔrɔ ka taa tasuma in faga.
O sirako gɛlɛya in kɛra sababu ye ka dɔ fara tasuma ka tiɲɛni kan bawo pɔnpiye ma se ka se joona.
Bandiw y'u sen don ko la.
Bandiw ka ca o yɔrɔ in kosɛbɛ.
tasuma ma se butigi minnu kɔnɔ, bandiw fana y'olu dɔw kɔnɔfɛnw bɛɛ cɛ ka taa n'u ye.
O butigi ninnu dɔ ye Yaya Kulubali ye. Bandiw y'o bagabaga ni muru ye a ngɔnɔ kan, k'a ka minɛnw bɛɛ cɛ a ka butigi kɔnɔ ka taa.
Tasuma ye tiɲɛni kɛ kɔsɛbɛ.
Nɛgɛɲɛ 10 waati su fɛ, pɔnpiye mɔgɔw sera ka tasuma koron, nka o y'a sɔrɔ tiɲɛni caman kɛra ka ban.
Jateminɛw ni kasara sɔrɔbaw y'a jira k'a fɔ tiɲɛni min kɛra, o hakɛ bɛ taa i jɔ fɔ 426.185.000 na. Tiɲɛni sɔrɔbaw bɛnna aritizan mɔgɔ 30, jagokɛla mɔgɔ 103, magazɛn 25 ani gwa 77 ma.
Mieru Baa ka maana. Le récit de Mieru Baa Ayiwa!
An bi Fanta Maa de fò, Kolima Maa.
A ba ye Fanta ye.
Ba sinamuso ye Kolima ye.
N ba Kolima, o ye Jènginè muso dò ye, Jènginè Sangafe.
Fanta jamu, o ye Cinyènta ye.
Cinyènta Fanta jamu y'o ye.
Ba Fanta, à taara dògò nyini.
A sera dògònyiniyòrò la, jinèkè bòra tu kònò, ka n'a kumanyògònya.
A ko jinèkè ma : bisimila!
Ne cè ye Jènginè kòni ye, nka n ma den sòrò a ye.
Un!
Jinèkè ko a ko i na den sòrò, a ko n'i ni ne jèra...
A ko i bi jinèden de wolo dè!
Ayiwa!
a k'o tè baasi ye!
A ko Ayiwa, alamisa, n kunbèn, n bè yòrò min na, n bin'a f'i ye bi: Joron-Kula.
U b'o de wele ko Joron-Tuma.
I ka n kunbèn Joron-Kula.
N'i sera Joron-Kula, an bè nyògòn ye.
A ni Jinèkè in nana jè Joron-Tuma, alamisa fè.
Ala nana kònò d'a ma.
Den mana sòrò furu kònò, furu den don wo!
Hali ni manu don, kanu den tè.
N'a kèra furu kòni kònò, furu den don.
Jinèkè jèr'a fè. A ye den in sòrò, den ye kalo kelen kè.
Ka kalo fila kè.
Ka kalo saba kè.
Ka kalo naani kè.
Ka kalo duuru kè.
Ka wòorò kè.
Ka wolowulan kè.
Wolowulannan don, den ye yèlèmèko kelen kè.
Aa!
Ba Fanta ko, a ko ne degunna.
A ko nin den kelen in, a ye n degun dè!
Den nan'i to a kònò, a ko : «I kana degun koyi.
Ne ye jinè de ye.
Jinè-Sen-Kelen Den Maa!
Jatorola Maa!
Fa-Faa Jo, Ba-Faa Jo, Kòntòròn bè n fè».
Ba Fanta ko bisimila.
A ko : « Nka ne da ti se ka nin fò maa ye».
Ba Fanta y'i sigi o la.
kalo wolowulan tèmèna.
Ka na kalo segin se.
Kalo kònòntòn.
Kalo tan.
Arajaba kalo, a tile tan ni fila don, ka bèn ni araba ye, a ko «Fanta taa jala kòrò bi : n bè wolo bi.
Hun!
A ko wolo?
A!
A ko n bè wolo bi koyi!
Araba, Fanta taara jala kòrò.
Ala nan'a to a ka sebaya la, Fanta jiginna.
A ko awa Fanta, i jiginna.
I nyè yèlèmè : I ka jala ju filè.
Fanta ye jala ju filè.
A y'a sòrò daga kelen bè yen.
Den y'i dalen to a ma : A ko nin ye bama jigi daga ye.
A ko bisimila.
A y'a sòrò wòlòsò bè yen.
Ayiwa nin ye donso wòlòsò ye.
A ko bisimila.
A y'a sòrò donso boli bè yen.
Kò Ayiwa, nin ye donso boli ye.
Fanta ko bisimila.
A y'a sòrò fa-faa jo bè yen.
A ko Ba Fanta, a ko nin ye fafaa jo ye.
A ko bisimila.
A y'a sòrò Ba faa jo bè yen.
A ko Ba Fanta! A ko ba faa jo ye nin ye.
Ba Fanta ko bisimila.
A ko bisimila, baasi té.
Fa faa jo, ani ba faa jo, olu bè ne fè.
Nka Ba Fanta! Sigi-dulòki nana n bolo.
Cèsirilan nana n bolo.
N bi dajè cèman, dajè musoman, ne b'a faa bi.
A yèrè wulila.
A ye dajè cèmannin faa, k'o kè a ka kèlèkèlè ji ye.
K'o ale Fanta Maa!
Jinè-Sen-Kelen Den Maa!
Jatorola Maa.
Ale ye jinèkè bònè ye.
Ale, fa faa jo b'a ale bolo, ba faa jo b'a bolo.
O yòrò la, wulunin jiginnen bè.
A ye wulunin fila in ta, ka kelen tògòda ko Wulaju, ka kelen tògòda ko Mananju.
Mananju, Wulaju!
O tuma, nin kèra kèlèkèlè ji in ye.
O tuma, Ba Fanta, a kònòma, ntori, nyinè nin bèe kabar'a la...
Hun!
A ko den wo den bè ne kònò ne t'a si dòn koyi.
Ni den in wolola, a bi na kè min ye, a bi na kè min ye, ne t'a dòn.
Nyinèw ko n'a wolola, den in de bina kè jinèden ye koyi.
ntoriw ko n'a wolola, den in de bi kè jinèden ye koyi.
A! Ba Fanta ko, a ko tinyè don.
Ò!
Ala nan'a d'a yèrè ma tuma min, den in nana kè o jinèden kelen ye.
O jinèden kelen, a kèr'o ye.
Ko bisimila, baasi tè.
O kèra tuma min, Fanta wulila.
A bi cèkòròbaw sègèrè. A ko ale jiginna.
A ye dakabana den wolo.
Den in kòni, a bè jala kòrò yen.
U k'an ka taa a nòfè.
U taar'a nòfè.
Den yèrè wolo fa, o de tògò ye Jènginè, Jènginè Sangafe.
Nk'u faso, Sosen don koyi.
O tuma sa, o kèra tuma min na Ba Fanta, a wulila.
A taara se.
Cèkòròbaw sera.
U taara den nòfè, musokòròbaw yèrè taar'a nòfè.
U nana ni den ye.
Den nana.
Den nana so o min na.
Kabin'a dògòkun dafa, fo ka na se a ŋunuma ma, ka na se a ka taama ma.
Den dalen bè.
A dalanyin bèe lajèlen nan'a da ra.
Nyin wo nyin n'o bi na maa de ra, o bèe dafalen nan'a da ra.
Ayiwa den dògòkun dafara ka n'a kalo kelen dafa.
Ka n'a kalo fila dafa.
Ka n'a kalo saba dafa.
Ka n'a naani dafa.
Ka n'a duuru dafa.
Ka n'a wòorò dafa.
A wolowulannan don, den wulika k'i dò, a ko Ba Fanta!
A ko n bi taa kungo yaala.
A ko e wololen kalo wolowulan, e bi taa kungo yaala?
Ee!
A ko Fanta Maa!
O ye kabako ye dè!
Ee! A ko n bi taa kungo yaala.
A ko i m'a dòn ne ye jinèden de ye wa?
Ne, fa faa jo bi ne bolo.
Ba faa jo bi ne bolo.
Kòntòròn bè n bolo.
Dusukòròngasa bè n bolo.
Bama jigi bè n bolo.
Sònkuntigè bè n bolo.
Binyèkuntigè bè n bolo.
Kale Nyangatan Nikènèkaraba, o bi ne Fanta Maa bolo.
A k'o bi ne min bolo, ne ti se ka siran fèn nyè.
Ò! ba ko bisimila, baasi tè!
I bi se ka taa a lajè.
Ala k'i kunnawolo, ka kungo nyèmalo i ma.
A wulil'o la.
A taar'a kè ntònfaa ye.
Ntòn !
A nana n'o ye.
Aa! Ba ko a ma, ko Fanta Maa!
A ko e ma dòwèrè faa ntòn kò?
Ee! A ko n'i bi donsoya kè, i bi fòlòfòlò ntòn de la dè!
A ye ntònw faa.
O don dugujè, a taara : Piri-Para!
A y'a kè dimògòfaa ye.
A! Ba Fanta ko a ma: A ko nin te se ka dun koyi!
Nin bèe ye dimògò ye : Ò! a ko n'i bi donsoya kè, i b'i fòlò dimògòw de la.
A ko bisimila, baasi tè.
Fanta Maa, a tor'o la.
O dugujè, a taara.
Ko ba Fanta, a ko n ye sonsan faa bi.
A?
A ko i ye sonsan faa bi?
A ko n ye sonsan faa.
A nana n'o ye.
Ba Fanta, a ko tinyè don.
A ko Fanta Maa.
A ko Kolima Maa, e ye jinè den ye.
I ye sonsan faa bi.
Tabarikaala!
I ka kungo diyara.
O kò, a wulila.
A taara se kungo kònò.
A ye yaala kè, ka yaala kè.
A y'a sòrò ntori kelen bè bwadingè kònò, a y'o ntori faa.
Ntoriw kulela : U k'an m' a fò wa?
Kabini a kònòma b'a la, an ko ni den in wolola, nari bi don anw da ra.
A y'o ntoriba faa.
O dugu jèra, a wulila, a taara yaala.
A ye kònyinè sòrò dingèsen na.
A y'o kònyinè faa.
A ye nyinèw faa, k'u faa f'olu kulela: Ko ee! nin kèr'anw fè dakabana ko ye.
Fanta Maa!
A y'an ban!
Kolima Maa!
A y'an ban!
Jinginè Maa!
A y'an ban.
Jatorola bònò!
A y'an ban!
Kuna-Jamu Ture!
Baga Jamu Nikènè-Bònò! A y'anw ban koyi!
O kò, Fanta Maa wulila.
A taara yaala!
A taara yaala!
A taara yaala!
A nana gan, sogow la. A ganna sogow la.
Dajèw, sigiw, a gann'u la.
Kònòw, a gann'u la.
A wulila.
A wulila, o tuma sa, o kòni sa, a kèra tasuma ye sa.
Sogo ma to tun!
Kònò ma to tun!
Sogo ni kònò bèe kulela n'a tògò ye, ko ee!
Denkelen y'an ban koyi!
A y'an ban koyi!
A y'an ban!
Ayiwa o kèra tuma min na, sogo bèe wulila. Ka sòrò ka taa kungo kònò ko wulèe dò, wulèe wulèe fantan, wulèe bantan, u taar'o la Un!
Don dò, sogow ko : Kòngò gann'an na, minnògò gann'an na, a t'a tò an ka wuli sa wa?
N'an ma Fanta Maa nègèn, foyi t'a tò n'an bi dumini sòrò ka kè koyi.
Ee!
Suruku ko, a ko ne bi t'a nègèn.
O ye kòosuruku ye.
O ko ne bi taa a nègèn.
Un!
Waraba ko, i ti se k'a nègèn, bari, e nyè tè da kolokurun kan.
A n'i dònnya.
Ò!
u k'o k'i sègènnabò.
Waraninkalan ko, a ko ne bi taa a nègèn.
U ko waraninkalan e ti se k'a nègèn koyi.
E nyè tè da wulukè kamalen kan.
A n'i dònnya.
O kò, waraba ko, a ko ne bi taa a nègèn.
U ko, aa!
kòrò waraba, u ko, e ti se k'a nègèn koyi.
E nyè tè da sokè kwalen kan.
Fanta Maa n'i dòn.
O tuma, tinba nan'i kan to: Tinbaw bènba, Soma! Soma nyama ka jugun; Nyamakalabaana ! Nyamakalabaana !
Nyama fa faa jo, nyama ba faa jo, o ko sinènin ma : Ne bi e yèlèmè i k'i kè muso ye, i ka taa Fanta Maa nègèn.
Sinè y'i yèlèmè k'i kè muso ye. A taara Fanta Maa nègèn.
A mana se dugu min na, kamalenbaw bi girin.
I y'a dòn kamalenba bè yòrò bèe n'u ye muso nyuman ye: Bèe bi girin.
Nin ye ne ka dunan ye!
Nin ye ne ka dunan ye!
Ee, a ko ne t'i ka dunan ye koyi.
Ne ye Fanta Maa de ka dunan ye.
A wulila o la ka sòrò ka se f'a sera Fanta Maa ka yòrò la.
Ba Fanta, o sigilen bè gwa da la, o bi dumuni tobi.
O ko i dan ka segin!
Somòow ka kènè?
Somòow bèe ka kènè?
I bi bò mini?
A ko n bi bò wulèe.
A ko wulèe?
Ahan, a ko wulèe.
A ko dugu de bè yen o ye wulèe ye wa?
Awò!
A ko wulèe.
A k'i bi taa mini fè ?
A ko n nana kè Fanta Maa de ka furumuso ye.
Òhòo!
A ko bisimila.
Minèn jigin bulon kònò sanni Fanta Maa ka na.
A ko a taalen bè kungo la, ka na.
N'a nana, i bi fur'a ma cogo min na, an n'a ka furu kè.
Fanta Maa nana.
A bi na tuma min na a bi na ni bama ye.
Bamaden kelen b'a bolo.
« Sannanyin kèmèdafalen.
A dugumanyin kèmèdafalen.
Kèmè fila nana nyògòn sòrò kolo min kan n'a ma kolo ci, a na buba jènsèn.
A nana n'o ye.
Ba y'i kanto: A ko Fanta Maa, kungo ma diya bi dè?
Ee!
A ko n ma foyi sòrò bamaden kelen kò.
Ò, a k'o kè na ye.
Dunanmuso nanen bè fò i kò.
A ko bisimila!
Fanta Maa ye dunan muso sègèrè.
A ko i dan ka segin.
Somòow ka kènè?
Somòow bèe ka kènè?
Dunanmuso ko bisimila, ne kòni nana n bi kè e furumuso ye.
«Un!
Ba ko, a ko Fanta Maa! A ko e ye ne den ye!
I ye jinè den ye.
I ye dakabana den ye.
I ye jakaana den ye.
A ko, nka n'i ye nin muso in furu...
A ko muso tè danna fèn ye koyi!
Bi maa muso!
Ne yèrè min y'i wolo, ne tè danna maa ye, nka muso tè danna maa ye dè!
Muso in nanen bè i nègèn koyi.
Sogo don!
Ee!
A ko Ba Fanta, sogo jumèn?
A ko a kèra jinè ye, a kèra mògò ye, ne furumuso don.
Ne bi nin furu koyi!
A! Ba Fanta ko, bisimila, baasi tè.
N' i b'a furu, an k'a kè ten.
O kuma kèra tuma min na, bisimila, a ko muso wo! I tògò ye di?
A ko n tògò ye Fatumata.
A ko i ka minèn ta, i ka taa n ka cèso kònò.
Muso y'a ka minèn ta ka taa cèso kònò.
Fanta Maa ye a ka bama sogo dun.
A fara tuma min, a ye muso sègèrè, u tilenna yen.
Su kora. Muso ko : A ko Fanta Maa ma, a ko ne tè foyi dun wulu sogo kò koyi.
A?
A ko wulu sogo?
A ko bisimila, baasi tè. N'i bi wulu sogo de dun, n bi Mananju faa bi, k'o kè i ka dunan fana ye.
A ye bere ti Mananju kun, a y'o faa.
A y'o kè muso in ka dunan fana ye.
Sogo ye se ka sogo dun wa?
O taara d'a ma tuma min na, Fanta Maa wulila.
A ko n bina taa kungo la.
Muso in ye kolo tòmò ka bò bu la nin ka sòrò ka o bu, k'o cè ka t'o kè dingè kònò, ka kolo kurun dama fili.
Sinènin taara tèm'a ka binnyimi fè.
Ba y'i nyè bò kaara wo fè ka sinènin lajè. Sinènin y'i yèlèmè ka kè sinè ye. A bi bin nyimi.
Fanta Maa natuma bi na se tuma min na, a donna so kònò, a taar'i da.
Fanta Maa ye sinè sennò ye a ka bulonda la. O y'o ta fo dukènè na.
O ko A! a ko Fatumata! A ko ne ye sogo sennò ye bi.
Ne tun taara yaala.
Ne dun ma sogo ye. Ne ye sinè sen nò ye bi koyi.
Ee...
o!
a ko bi cèw ti da maa la.
A ko n'o tè, kabini ala ka ne da, n ma kè sogo ye.
Wa n fa tè sogo ye, n ba tè sogo ye.
Ee! A ko e bi na ne bònè n ka nyuman na dè!
Ne ka e kanu, ka na furu i ma, i bi na segi ka...
Ee!
a ko ayi!
An k'a dabila.
O dugujè, a ye Wulaju minè, a y'o yèrè kun ci po!
A y'o di muso in ma.
Muso in y'o kolo tòmò k'a bò bu ra, ka sòrò ka bu kè dingè kònò ka kolo fili.
Ayiwa!
Fanta Maa taar'a ka kungo yaala la.
A taar'a kungo yaala la, a nana tila kungo in yaala la.
A natò, a ni sinè sennò ye nyòon ye fo kungojan kònò, fo ka na s'a yèrè dukènè na.
A!
A ko Fatumata, a ko ne ye sinè sennò ye fo kungojan kònò bi, n y'a sennò ta f'an ka bulon da la.
A ko sogo ma s'e ma yan?
Ee!
A ko sogo ma se n ma yan.
A ko n y'a f'i ye cogo min na.
Ee! A ko ne na taa.
A ko bari e b'a fè ka ne bònè n nikènènyuman na.
Ee, a ko n t'i faa. A ko e ye maaninfin yèrè de ye.
Ba ye nin bèe kolo tòmò k'a kè faa kònò k'a bila.
Ba y'a dòn bi na wo...
Kabi Ala ka dinyè da, muso tè maa n'a m'i nègèn.
A y'a nègèn, a y'a nègèn, a y'a nègèn.
Wulu banna sa.
Fèn bèe banna sa.
Don dò, Fanta Maa ani muso in dalen bè.
I y'a dòn n'i ye kònyò muso furu, e n'i bolo d'a kan.
I n'a berebere.
A y'i bolo d'a kan.
A tora k'a berebere.
Muso ko i bolo ta ka bò n kan!
Kakala kòrò! Jabaatò kòrò!
Fokonfokon dabakala! Kakòrò-bugu jiri!
Kisè bèrè t'i la fo yogoro-kunda.
Bèe n'a fò k'i ye donso ye, k'e ye Fanta Maa ye, e ye donso ye, ko donsoya buruju sòròl'i bolo.
Foyi t'i bolo!» Ee!
A ko n ye mun kè?
A k'i ye fèn kè.
A ko bari... I ni sogow mana nyòon sòrò, i bi mun ni mun kè?
Ee! A ko n n'o fò i yè!
A ko Fatumata, ne ni sogow mana nyòon sòrò, ne bi n yèlèmè ka n kè jirikurun ye.
Òhòn: a ko n y'o mèn.
Òhòn: a ko i dun bè mun kè o kò?
A ko ne ni sogow mana nyòon sòrò don min, ne bi n yèlèmè ka n kè baabaa-tonkun ye.
Òhòn! A ko n y'o mèn.
A ko hali b'i ma kuma.
A ko, ayiwa Fatumata, ne ni sogow mana nyòon sòrò don min, ne bi n yèlèmè ka n kè zaara tu ye.
A ko n y'o mèn.
Fanta Maa, n y'o mèn.
Kolima Maa n y'o mèn.
Jènginè Maa n y'o mèn.
Nin diyara n ye haali!
Eh! A k'i ni sogow mana nyòon sòrò tun dun?
A ko n bi n yèlèmè ka n kè bɔbin ye.
Ayiwa, baasi tè.
O kèra tuma min na, a ko baasi tè, a wulila.
A ko unhun!
Fatumata, n ni sogow mana nyòon sòrò yòrò min na, n bi n yèlèmè ka n kè walawala jè ye.
A ko halibi i ma kuma.
A ko Fatumata, n'o bòr'a ra, ni n ni sogow ye nyòon sòrò yòrò min na, a ko n bi n yèlèmè ka n kè sebeden kelen ye, fo n bi n lengelanga jè kònò.
Ne Fanta Maa, ne Kolima Maa, Jatororabònò, Waajibi bè n bolo, Fa faa jo bè n bolo, Ba faa jo bè n bolo, Kòntòròn bè n bolo, Waajibi, sonfaga nanbara, Sonkuntigè, binyèkunkaraba, Kale nyangata, ani ni-kènè-bònò.
Muso y'i to yen, a yèlèla.
San'a ka se a yèlèmèyòrò ma... Ba nan'i dò da la : A ko Fanta Maa, a ko : la la la!
Ne min y'i wolo, ne tè danna maa ye.
Kan'i kònònako fò muso ye koyi.
Fanta Maa dòra yen.
A dòra yen!
A ma fèn fò tun.
Eh!
Musonin ko sini shè mana kasi, a ko ne bi taa.
Ee!
A ko shè mana kasi i bi taa?
A ko, òhòn!
A ko bisimila, baasi tè.
N yèrè na t'i bila n biranw fè yen.
Fajiri donon kasira. O ko : n den! n den-den-den!
Kènè bòda.
Fanta Maa wulila : nyòoki!..
A y'a ka donso sèbènw ta.
Sèbèn dòw b'a fè : N'a bi n'o don, f'a ka kule de.
Sèbèn dòw b'a fè, n'a bi n'o don, a bi ŋunuma de.
Sèbèn dów b'a fè, n'a bi n'o don, f'a k'i jan de.
A ye nin sèbèn in bèe ta.
Ee!
Muso nan'i kanto: A ko tuu!
A ko n tigèr'i la!
A ko : jaa e tè donso masa ye.
I ni maa wèrè ti taa taama, fo ne muso ganan kelen, e de bi taa sèbèn ta, k'i b'o don i kan na.
Ka taa ne bila sira.
He!
mun bi n'e sòrò yen?
Jaa, e ye siranbaatò de ye.
A y'a ka sèbèn bèe bò.
Biri-bara-biri!
A y'a ka marifa ta, a y'o d'a kan na.
A!
A ko marifa takun b'o la belen wa?
I bè marifa jumèn ta?
O ye marifa takun bò?
Marifa ye janfafèn ye.
I ma na taa wuli, ni marifa nana wuli, anw ni nyòon cè an masalatò.
A ti na ne bònè n ni na wa?
A ye marifa takun bò wa?
Fanta Maa y'i to (yen).
A y'o marifa sèmè.
A wulila.
Kolima Maa wulila.
A ko n ye marifa sèmè.
A y'a ka sigidulòki ta. O n'a kulusi, o n'a banfula, a y'o ta k'o don a ra.
Muso ko : èe! Jaa muso faa dabòra sa wo!
Nin bèe takun ye ne kelen kama ye!
Fanta Maa, a y'o yèrè bèe bò.
Muso ko, i ye min dòn, n'i bi taa ne kòni bila n baw ni n faw fè yen, npogo de siri koyi.
Ò!
o yòrònin na sa, hali n'a yèrè maa ma fèn fò a ye, a yèrè sòmina.
A yèlèla, a yèlèla kati-kati-kati, a ko : Ayiwa, bisimila.
A ye npogo sòori.
A taar'i dò a ba dala, a ko : Ba Fanta!
Kolima!
N taatò ye!
A bi yaafa n ma, n bi taa kungo kònò.
Ni n ma sogow ye bi, sogow na n ye bi.
A ko nka ne bi taa.
Ni tile ganna, ka se walakan tile la, daa fila bè n ka so kònò, a bi taa o filè : N'a ye kelen sòrò, fòlòkò duurunen b'a la, duge-duge-duge, n bè nyani na.
N'a ye kelen sòrò jolikènè b'o ra, ni fèn tè n bolo, ne bè fèn bolo.
O tuma, a bi se ka n magèn : Wulaju bè yan.
Mananju bè yan.
Ba Fanta ko, a ka taa!
A ko n bi duga k'i ye, jinèfèn! A k'i tè maa den ye wo!
I ye Jènginè kòni den ye, i sòròla furu kònò, nka i ye jinèden de ye.
Jinè-Senkelen den Maa! Dakabana den! Jatorora-bònò! I y'e ye.
N'i y'a mèn Jatorola-bònò, o de ye cè farin ye.
Maa min bi bònè kè, ka bònè kè, ka cèw faa, ka musow faa, ka cèw faa, ka jinèw faa.
O de ye Jatorora-bònò ye.
Nin Fanta Maa in, donsoya buruju : A bèe sòròla ale bolo koyi.
A Kakòrò Jigi wo, i Bani Nyènèma wo, a bèe fòra nin kò.
Fanta Maa ka donsoya bi kè tuma min na, o y'a sòrò Sunjata, o ka donsoya ma kè. O y'a sòrò Dankaran Tuman, o ka donsoya ma kè. Dankaran Guasa, o ka donsoya ma kè. Kanbe Buari, o ka donsoya ma kè. U ta balima muso, Koronwè, o ka donsoya ma kè.
Òhòn ! Bi ko tè!
Òhòn-òn! Bi ko tè!
Nin ye buruju de ye, tariki don !
Òhòn !
O kèra tuma min na, Fanta Maa wulila.
Jinginè Maa wulila.
Kolima Maa wulila.
A ko muso ma sa : N bi t'i bila.
U ye sira minè.
U taara se yòrò dò la, u y'a sòrò dajèw sennò bè yen.
Aa a aa! Fanta Maa ko.
A ko n ka marifa tora so. N'o tè nin dajè minw sennò ye, n tun n'a nòbò ka taa dò kè n ka biranfo fana ye.
Ee...
e, a ko dajè sennò tè.
Ne yèrè fa ka sokè kwalenw sennò don.
U nanen bè an ka foro de filè.
Fanta Maa ko : bisimila, an ka taa!
U bòra yen.
U taar'a sòrò warabaw sennò bè sira kan.
Fanta Maa ko, a ko n tununa!
A ko warabaw sennò filè nin ye.
Ni ne ka marifa tun bè yan, ne tun na taa nin wara in dò kè n ka biranfana sogo ye.
Ee, a ko wara sennò tè nin ye.
Wulukè kamalen minnu bè n fa fè.
Olu sennò filè nin ye.
Ò!
A ko n'Ala sònna, a k'u nanen don an ka forow filè.
O tuma sa, Fanta Maa, u tora ka taama.
U taara se kènèjè ra.
Npogo b'a ra.
Muso nan'i kanto: A ko i bolo bir'i nyè dala, i k'i nyè datugu.
Bari yòrò don...
ayiwa...
Maa tè na i biranna kòni na...
I nyè n'i birankè n'i biran muso nyè ka nyòon ye kènè kelen kan.
N bi taa finiw ta ka n'i fèerò fo wòlò.
O!
Fatumata yèrè wulila.
A taara.
A sera sogow ma.
A ko sogo o sogo, a ye wuli!
Fanta Maa y'a kòrò.
Jatorora Maa y'a kòrò.
Jinè-senkelen Den Maa.
Fa faa jo bè Maa bolo.
Ba faa jo bè Maa bolo.
Kòntòròn bè Maa bolo.
Waajibi b'a bolo.
Sònkuntigè b'a bolo.
Kale-nyangatan!
nikènè-karaba!
O b'a bolo.
Maa ti sa f'i ka nyangatan de, k'i ni tigè dè!
N'i ye maa salen kòni ye, i na nyangatan fòlò dè.
O de ye kale-nyangatan ani nikènè-karaba ye.
Ayiwa Fanta Maa wulila.
A y'a nyè datugu.
Muso in wulila.
A taar'a fò sogow ye.
Sogo bèe girinna.
U ye yen sègèrè.
U nana s'a ma.
Sani sogo wèrè ka s'a ma, ntori de ser'a ma fòlò.
O don, fòlò fòlò fòlò fòlò, sogow ni mògò de tun bi kuma.
Ntori ko: A ko Fanta Maa!
A ko e ni kununwo, anw ni bi.
I ye ntori ban.
I ye nyinè ban.
I ye sogo bèe ban.
I ye sigi ban.
I ye mali ban.
I ye bama ban.
I ye sòn ban.
I ye dajè ban.
I ye konkòròn ban.
I ye jètara ban.
Bala, i y'a bèe ban.
Sogo si tè dinyè na n'i ma min ban sa.
Nka ala y'i d'an ma bi dè.
E k'i ye jakaana maa ye, anw de ye jinèden ye.
Fanta Maa kunkolo birilen tora.
Sogow girinn'a kan.
Kew !
Min man'a sòrò fan min, o k'a b' i bolokurun ci a kun.
Wara k'u k'a to ale bolo, ale kelen b'a faa.
Sigi k'u k'a to ale bolo, ale kelen b'a faa.
Ayiwa sama k'u k'a to ale bolo, ale ka tan ko kelen, ale ka mèrènkè ko kelen bi kun Fanta Maa na wa ?
» Maa y'i yèlèmè o yòrò-nin na, k'i kè jirikurun ye.
U ko sinènin, e min taar a nègèn, n'i m'a yòrò jir'an na, an bi i si ni dinyè fara.
A! Sinè ko, ne tè se ka...
Ne tè se ka fèn wèrè fò a ye, nka jirikuru in min y'a kòrò, o y'a ye dè.
Nka n bi kelen kòni fò a' ye.
N'a' m'a' gèlèy'a la, yòròw bè yen, n'a sera yen, ne t'o dòn koyi.
O tuma, bèe k'i yèrè nyini.
O kò, u y'u kè o jirikurun kan.
A y'i yèlèmè, a y'i kè baabaa tonkun ye.
Aa!
U ko : sinènin!
A tunun'an na koyi.
Baabaa tonkun in min y'a kòrò, o y'a ye.
U girinna.
U y'o sègèrè.
Paw !
A y'i yèlèmè!
A y'i kè zaara tu ye, Waaju !
A y'i k'o ye.
U ko sinènin wo!
A tununn'an na koyi!
A ko waaju kelen in min dòlen filè, n'a b'i lengelanga, a k'o y'a ye.
Paw !
U y'o sègèrè.
A y'i yèlèmè ka b'o sawura la.
A y'i yèlèmè, a y'i kè bòbin ye; Bòbin ju kelen, gongon dili bi bò min na, a y'i k'o ye.
U ko sinènin wo! an m'a ye koyi.
Ee! O ko bòbin min y'a kòrò, o y'a ye.
U girinna. U y'e bòbin nin sègèrè.
Paw!
A ma se k' a sòrò.
A tèmèna.
Fanta Maa tununna : Siisòo !
A yèlèmèna.
A y'i yèlèmè k'i kè walawala jè ye.
U ko : èe, sinènin wo, Maa in tunun'an na koyi!
Ee! A ko kènèjè in min y'a kòrò, o y'a ye.
A! u ko tinyè don.
U girinna : U y'o kènèjè sègèrè.
Paw!
a tununa.
U b'o la, u y'u nyèjan jè kònò, wulèe kònò.
U y'a sòrò sebe dòlen bè.
U girinna.
U ko sinènin! Fanta Maa taara mini?
Ee, a ko a ye nin min ye, n'a bi n nyinink'o la, sebenin min ye...
N'a tèmèn'o kan, wa n t'a dòn tun koyi!
O kòni y'a ye.
U girinna.
U ye sebe sègèrè.
Paw!
A y'i yèlèmè k'i kè misali ye.
O!
Jatorola bònò!
Fanta Maa!
Kò rò Mare!
Ba ra Mare!
Dansòkò !
Nyènèmaminè !
Danw-faaba-donso !
Mari ko: A ko ne taatò ye koyi!
Lènbè fari !
O de ye mari ye.
Lènbè fari, badabafiyè.
Nyè ye bònè kòmi-kòmi.
Tulo bi bònè firifiri.
Dajugu bi bònè nyako!
A ku jugu bi bònè yègèyègè!
Jele b'a fè. Wòlòsò b'a la la!
A nyèsen man nyi, a kòsen man nyi.
O ko ne taatò ye.
A bèe y'a dòn a taara.
A!
Wara ko, a ko an man kan ka taa : Ni cè ye cèya kè, i b'i dò de k'a kònò koyi.
A taara, a ma taa.
Anw kòni t'a dòn.
Nka an bi dumuni kè an ka jè in kònò bi.
O kèra tuma min na, Fanta Maa, ayiwa, a nyanina.
Sonsannin ka sòrò ka n'i dò : Ee! A ko file de t'i bolo.
Donso file de t'i bolo.
Fanta Maa : tufiye-tufiye!
I bè nyani na bi dè!
O ye sonsannin kan ye.
Ayiwa, a ba ka sòrò ka taa daaw kònòna filè.
O ye fòlòkò sòrò daa kònò.
O ko ne den bè nyanina bi.
O tuma, a ye Wulaju kolo tòmò, ka Mananju kolo tòmò, ka kè faa kònò, ka tasuma don a kòrò, k' a wuli wuya-wuya-wuya k'a fili nyègèn-fòlò fè.
A ko Wulaaju!
Mananju!
Taajoona!
Seginjoona!
Kale nyangatan!
Nikènèkaraba!
Kale nyangatan tè dòwèrè ye bosokan na koyi!
O de ye ko saya; Saya nyangatan.
O de y'o ye.
Saya ka nyangatan.
Saya ti se ka maa sòrò n'i ma nyangatan.
Òhòn!
kalenyangatan.
Ni kènè karaba.
O tuma a wulila.
O yòrònin na, a y'o fili.
A ko Wulaaju a ye wuli, a ka Fanta Maa nò ta.
Mananju, a ye wuli k'a nò ta.
A ye siramònyòn bòrè ta, ka tabadaa ta, k'o siri Wulaju kan na.
Mananju, ka tamakalaw siri o kan na, ka dègèkun kelen, k'o siri u kan na.
A ko a ye wuli a ka Fanta Maa nò ta.
Wuluw nò ta fòlòkò u bi taa, suruku ko, «ee! A ko : kungosogow!
A ko a t'a to an ka taa?
A ko n nyè bè fòlòkò la...
Ee!
nin ye cè in nò ta fòlòkò ye koyi!»
U ko bò an kun na!
Siranbaatò wo!
E tè foyi ye.
E ye siranbaatò de ye!
An ye maa min faa, kaban!
O bi maa bò i ja kan cogo di?
Fanta Maa dalen bè.
A ma fèn fò, fo wuluw nana s'a ma.
Wuluw nana s'a ma tuma min na. A yèlèla : kati kati!
A yèlèla tuma min na, Èe Suruku ko, a k'o bèe rò ta, a ko kungo sogow ne taatò ye nin ye koyi : Nin y'a yèlèkan ye.
Ee!
U ko i tè bò an kun na wa?
Mun yèlèkan y'o ye?
Sabaatò ye se ka yèlè wa?
An y'a faa kaban.
A banna!
O tuma, Fanta Maa, a nana taba min : Bokoyi!
Bakayi!
O ye taba minkan ye, siramònyòn sisi bò kan ye.
Bèe b'o dòn.
Hali an ka fòlò tuma cèkòròbaw, n'u bè taba min, u b'a kè : bayi!
bayi!
Sisi bi taa san fè.
Bèe b'o dòn!
Ò!
O kèra tuma min na, Fanta Maa wulila.
A wulila, a ye ji suuru kè.
Bèe y'o dòn : O ye dègè ye.
A y'a min, O! A ko wuluw ma sa: A ko n hinèna!
Suruku ko : he! A ko taba minkan in min bòra : « Bokoyi!
Bakayi!»
A ko ne labure-nama bina taa koyi.
Ni ne ma taa, a ko a k'a dòn Fanta Maa bi na koyi!
Waraba ko n'i y'i sen fila fò nyòon kò, n n'i si ni dinyè fara.
Suruku tora ka kule ten.
O kèra tuma min na, Sonsannin ko : A k'a y'a dò : Ne bina misiri wele a ye.
O!
U ko ayiwa... misiri wele!
O ko : alaa wa kibaru!
Alaa wa kibaru!
Ale sonsannin!
Ale sonsannin!
Maa bi fèn dò kè, i t'a foni ko dòn.
Dò bi sògòma bin nyimi, o ti wuladala bin nyimi.
Dò bi wuladala bin nyimi. o ti su fè bin nyimi.
I bi dabali dò siri, i t'a kònòko dòn.
Alaa wa kibaru!
Ale sonsanni.
Suruku ko : aa! A ko nin tè misiri wele kan ye.
Sonsanni! ni min don, a fò an ye!
Fanta Maa ka sòrò ka wuli.
O yòrònin na, a ko Wulaaju!
Mananju!
Taajoona!
Seginjoona!
Waajibi Sonfaga!
Sonfaga nanbara!
Sonkuntigè!
Binyèkun karaba!
Kale nyangatan!
Nikènè-karaba!
baga min b'a fè, o ye waajibi ye.
Sonkuntigè!
Binyèkun karaba!
O tuma donsow ka boliba, o fòlò fòlò: Fa faa jo; Ba faa jo; Kòntòròn! Dusukòròngasa.
Manbiringasa.
O ye donsow ka boli fòlò ye.
Donso wòlòsò, bèe b'o dòn.
Sigi-dulòki, bèe b'o dòn.
Cèsirilan, bèe y'o dòn.
Ee!
Fanta Maa tun tè maa den ye koyi!
Dakabana den tun don.
Fo dugukolo ka wuli, a nyòon tè bò donso la. Wa donso yèrè t'a nyòon wolo.
Bari ale de ye mali nyènèman minè, ka karafe don a da, ka yèlèn a kan.
Ka karafe don mali nyènèman da!
Ka yèlèn a kan!
Ka na Nanun, ni ka sòrò ka n'a Nanun fèrè la, ka na mali da k'a kantigè.
Ale de y'o kè.
Bama-Ngala-Nyama fènkènèkaraba!
Ale Fanta Maa, ale de ye Bama-Ngala-Nyama kèlè Nyanu.
A y'o kèlè tuma min na, a y'o Bama-Ngala-Nyama min kèlè, maa o maa bi Bama-Ngala-Nyama fò, i t'a dòn ni ne Mieru Baa tè.
O maa tè yen!
O maa tè yen!
Òhòn !
Bama-Ngala-Nyama ?
Maa min b'a fò iko Mieru Baa?
Kalòn don!
Òhòn!
Bari ne y'a minè n mòkè da, òhòn!
O kò, n mòkè, a ye Fanta Maa ba ye; Nyani Maa Bayò!
a y'o ye.
Bama-Ngala-Nyama!
Maanin-Tiga.
Sanji ma Tiga falen.
Baji ma Tiga falen.
Kòlònkònòji ma Tiga falen.
Alahu taala!
Masa ngala taala, Denkala Masa, o de ye Tiga falen.
Ko sanji de y'a falen.
N'o tè sanji m'a falen dè.
Ala de y'a falen.
O kèra tuma min na, Fanta Maa, a ko wuluw ma: A ye wuli! An ka sogow sègèrè!
U ye sogow sègèrè sa.
Ayiwa, bònè bina dabò dè! Kèlè bina dabò dè! Ko bèe bina dabò!
O yòrònin na, Fanta Maa wulila.
A ye sogow sègèrè.
Wulaaju bi ŋunuma.
Fanta Maa bi ŋunuma.
Mananju bi ŋunuma.
Fanta Maa bi ŋunuma.
Fanta Maa taara se sogow yòrò.
U sera kènè kan.
A yèrè b'a yèrè majamu sa.
Kabin'a ko «ou!» wuluw ma, a ko a bi shuari kè kinin bolo, ne bi shuari kè numan bolo.
A bi shuari kè kinin bolo, a bi shuari kè numan bolo.
Dònkili!
Maa ye shuari kè kinin bolo, a ye shuari kè numan bolo.
A ye shuari kè kinin bolo.
Mananju y'a kan kari.
A ye shuari kè numan bolo.
Wulaju y'a kan kari.
Fanta Maa bi shuari kè kinin bolo, a bi shuari kè numan bolo.
A bè shuari kè kinin bolo, n ni ka minèni kè numan bolo.
Mananju y'a kan kari.
Wulaaju y' a kan kari.
Maa tora sogow la ten.
A tora sogow la ten.
A ye sogo ban.
A ko : Wulaaju!
Mananju, a kana sinènin faa.
Kabi ala ka dinyè da, muso ye janfafèn ye.
A bi n'o di n yèrè ma.
N b'a kunkolo kè gakuru sabanan ye.
Fo ka taa dinyè wuli, muso ti cè janf'a kò.
U ka sòrò ka sinènin minè, ka Fanta Maa sègèrè.
U ka sòrò ka na so.
A ba ko : i dansòkò nyènèma-minè, danw-faabadonso, i nyènèma-minè, Waajibi!
Sonfaga-nanbara!
Sonkuntigè, binyèkun karaba, kale nyangatan, ni kènè karaba, Jinèden !
Fanta Maa!
Sangafe !
I Sangafe!
I Sangafe!
I Sangafe!
A jamu ye Sangafe.
I Sangafe, i Sangafe, i Sangafe!
O yòrònin na, a ko marahaba n ba!
O! A k'i nyènina kòni!
A k'i ye tinyè fò.
A ko ayiwa, sinè bè n bolo.
A k'o kè gakuru sabanan ye.
Kolima, a y'o kè gakuru sabanan ye.
U ka sòrò ka sinènin kunkolo kè gakuru sabanan ye, ka daa sig'a kan.
Daa sigir'a kan tuma min na, a ka sòrò ka sa.
Sinènin sara wo!
Daa bi sigi jòni kan n'i ma sa?
O yòrònin na, a ba sinamuso, sinamuso dò in, o jamu ye : Nbamusa-Faaro.
Dènèn Sinyan, Kaminyònnyònòn.
O ye Farotaw bènbakè ye, Mun maren Farota, Mun maren Farota, O de bòr'o la.
Konu-Masaran Farota, o ye ba sinamuso ye.
O Masaran Farota, o faso, o ye Konu ye.
Konu min filè Jooron ni tilebi cè.
Ba Fanta, o faso, o de ye Jooron ye.
Jooron Sangafelakaw minun bè yen, ni u bè Sosen.
Jooron ni Sosen bèe ye bakelen fakelen ye O!
O kèlen sa, Fanta Maa ka sòrò ka sinènin kòni ban tan.
O tuma, u ka nègènni yòrò in, u ka donsoya yòrò in, a banna nin yòrò in na.
Òhòn !
Òhòn !
Nin bèe jèlen kò sa, Fanta Maa ni Bamakala, u bi na nyòon sòrò cogo min na...
Bama-Ngala-Nyama fènkènèkaraba!
Minun k'u bi Bama-Ngala-Nyama fò, u t'a dòn.
Bama-Ngala-Nyama, a ye donsoden silamèyakèmè de faa!
Fanta Maa wulila ka bò Jooron, Jooron-kòrò Sinè.
Jooron kumandan, a ka so bè yòrò min na, o ni tilebin cè, Jooron ni Kominè cè, Fanta Maa ka daa kelen bè yen.
Kòròngasa daa bè yen.
Dusukòròngasa Marabaa-jasa ra, Fanta Maa, a ka daa kelen bè yen.
Dusukòròngasa Nanun, min filè Banin kònò, a ka daa kelen bè yen.
Tu min filè Nanun sanfè, a ka daa kelen bè yen.
A ka sange-bolo, a ye balansan denmisèn nin ju bòn ni k'a turu, k'a ka sange sir'a la.
O y'a ka donsoya sange ye.
A bè Nanun ni san cè.
O ye dinyè bèe dònko ye.
Zoforew kèlen bè ka karante don jè min kònò Banin kònò, ko maa tè sogo faa.
O de ye wulèe ye, o yòrò don, òhòn !
A wulèe filanan, o ye Faya jè ye, Faya min bi taa Bamakò fanfè.
Òhòn!
Sogo tun tè sòrò yen fiyè!
A tè ban ye!
O jè sabanan, o bè fo Jènè fanfè.
Halibi, donsow bi taa sogo nyini yen ni mòbili ye.
N bè Fanta Maa fò i ye bi, i k'a dòn.
N y'a sòrò n mòkè fè, k'a sòrò n fa fè.
Fanta Maa, i n'a bèe mèn bi.
A jè de tògò ye Yaasòngò.
A fili yòrò in bèe, Yaasòngò.
Hali bi ni fèlèkèbaaw taara, u b'a fò Yaasòngò alimami!
Yaasòngò alikari!
Yaasòngò alimami!
Yaasòngò alikari !
O bè Songoyi kòrò.
A bè Koa ni san cè.
A bè Kulense ni san cè.
A bè Dòngò ni tilebi cè.
A bè Susa ni dankan cè.
A bè Gomino ni dankan cè.
A bè Tie ni dankan cè.
A bè Fana ni dankan cè.
O jè bè yen, ko Yaasòngò.
Hali bi, ni bosow bè na fèn o fèn kè, u na Yaasòngò fò.
O bèe ye Fanta Maa ka nyininkè yòrò ye.
Fanta Maa!
Donso bèe buruju bòr'a bolo koyi!
Uhun!
I bamanan o, i sanfèmaa o, i jiramaa o, a bèe buruju bòra Fanta Maa bolo.
Òhòn!
Donso o donso n'i bi donsoya kè jamana in na, Fanta Maa sababuya don.
Hali bi, bosow ti se ka nyinan a kò.
Òhòn!
Hali sisan, an bè nin yòrò in min na, ni kolo y'i minè, n'i y'a tògò fò, a na jigin.
Òhòn !
Boso bèe buruju don.
Òhòn!
O!
Bama-Ngala.
A wulila sa, à bina taa Bama-Ngala kèlè.
Kòngò bènnen bè.
A ye dégè susu k'o bil'a kun.
Ka basi bò, k'o bil'a kun.
I y'a dòn n'i sera maa ma; kòngòbaatò, a na dò f'i ye wo.
Bama-Ngala tun ye Nanun dugutigi ye.
Nanun dugutigi!
Dugutigi de tun b'i yèlèmè k'i kè bama ye, ka taa maaw minè.
Musòkòrònin bè yen, o y'a balimamuso ye.
O tògò ye Naasa.
Fanta Maa jigiyòrò taara kènyè n'o ye.
U ye tile kelen kè : A ye dègè d'a ma, ka basi d'a ma.
Ee!
Musokòrò ko, a k'i ye ne bonyè!
O! A ko n y'i bonyè.
Èhèn! A ko... è, n térikè! A ko e nakun ye min ye, a ko i m'a fò n ye!
A ko n ma fèn f'i ye.
A ko n nakun tun ye Bama-Ngala de ye.
N b'a sòrò cogo o cogo, n t'a dòn.
Ee!
A ko ne yèrè balimakè don!
N b'a d'i ma!
I y'a dòn muso ni janfan ma ban dè?
Balimamuso bin'a balimakè janfan kòngò na, dumuni kòsòn !
Ee! A ko bisimila! A ko ayiwa yòrò don, ne balimakè in, a dibi ka gèlèn dè.
Nka n b'a bèe farasa fèn d'i ma.
A ko n'ala ye alamisa se an kènè nyèna, i bi taa a nyini.
A ko nka, ni i bi taa, i mina se n nyiniyòrò ra, a bi donsow ni maaw minè yòrò min na...
A ko yòrò don, n'a bi na, a ko a bi... soso bil'i la.
Soso !
I b'i fifa: A b'a don maa bè yen.
N'a bòr'o ra, a bina ntèe bil'i la.
I b'i gosi komi ntèèba min mali nòfè.
I b'i gosi-gosi.
A bi sòmi!
A b'a dòn maa bè yen.
A ko n'a bina, o kò, a b'i yèlèmè, ni ka sòrò, dimògò, k'o bil'i la.
O bè biibaabii min fò, e b'i bolo firi-fara-firi, a b'a dòn maa bè yen.
N'o nana bò yen... A ko a bi na wuli o la Bama-Ngala...
A ko... Bama-Ngala man nyi dè...
Fanta Maa ko : a ko bisimila.
A ko e kòni k'i ta bèe fò.
A ko n'a bi na o na, a ko Bama-Ngala a bi dibi don, ka dibi don ka dibi don.
Hali n'i y'i bolo kè tan, a k'i t'a ye.
A ko n b'o bèe fura d'i ma.
dimògò ta o, soso ta o, n b'an bèe fura d'i ma.
A ko dibi in... I mina nin fura in kè k'i ko, dibi bi fara.
A ko ni dibi farara, a ko i b'a ye o tuma: Kènè bi bilen k'a kè ŋènyèŋènyè ŋènyèŋènyè!
Yòrò bèe bi bilen.
A k'o y'a sòrò a yòrò man jan i la koyi...
A ser'i ma.
A ko n'o bòr'a ra, a k'a bi na o ra, ka na kènè kè finyè-è-è-è-è-è... I b'a fò tile den sun bòra.
A k'o yòrò ra a ser'i ma.
ò, a ko n bè nin bèe fura d'i ma.
I k'i ko a ra.
Naasa ye nin bèe fura di Fanta Maa ma.
Kolima Maa!
A ka sòrò ka t'i dɛn.
Fa faa jo!
Sònkuntigè!
Binyèkunkaraba!
Waajibi!
Sonfaga!
Sonfaga nanbara!
Kale nyangatan!
Nikènè Karaba!
Jata-Jata maminya!
Kunu Kunubantela!
Tanpila a ni Jatanpila!
O Tanpila, ni Jatanpila, o ye min ye, o ye boso bèe ka boliba de ye.
Tanpila a ni Jatanpila!
O!
A wulil'a la.
Fanta Maa wulil'o la. A dɛnnen bè.
Bama-Ngala y'i kun bò.
A nana se tuma min na, a ka sòrò ka wuli ni bwa ye.
Binyè !
Fòlòmògòw tun bi kèlè de kè ni...
Marifa tè dè! Bwa don !
N'o tè marifa tun ma da u tile la, kala, a ni binyè.
N'o tè marifa tè dè!
Marifa in kòni kèra kòsan in de ye, bamanan tile.
N'o tè kala don.
N'u m'a dòn, bòbòw, o ni mòsiw, u bi kèlè kè ni kala min ye. O de ye dinyè fòlò ye.
O de tun ye kèlèkèfèn fòlò ye.
O kèra tuma min na, a wulila, a y'a ka binyè sigi bama kan.
Bama kulela.
Ee! A k'i ye n bònè n ni na.
A ko ne m'i bònè dè: E yèrè de y'i yèrè bònè.
O y'a sòrò bama in taalen bè kònyòmuso kura minè : A tun tè foyi minè kònyòmuso ni kònyòmuso kò. A bi na yèlèn n'o ye sanfè.
O! A bi na yèlèn n'o min ye sanfè, nin y'a sògò.
O tuma a kulela.
A kulela a ko i ye n bònè n ni na.
Fanta Maa ko a ko ne m'i bònè i ni ma, i yèrè y'i yèrè bònè.
Bama nana sa tuma min na, Fanta Maa ye bama ku tigè, k'a yèrè sen na sabara bò, k'a kun na fugula bò.
A ye sogo ku tigè ni muru min ye, o tan, k'o bò.
Ka taa n'a ye ka taa a bila dugutigi ka soda la.
I y'a dòn maa de b'i ja yèlèmè..
Dugutigi wulila.
Dugu jèra.
Maaw wulila.
U taar'a sòrò bama ku bè dugutigi ka da ra.
Kule bòra.
Tabale gosira.
Ko ayiwa k'a ye wuli koyi!
Ko sogoba min tun bi maaw faa, a ku bè yan.
Nka ku nènkun, musalaha kuma tè dè! sanu de b'a ra.
Ku nènkun. Òhòn!
Sanu b'a ra!
F'a bi mana!
Han!
U taar'a filè.
Donso caman sòròl'o yòrò la minnu k'olu ye bama faabaa ye.
Donso kamalenba tè yen wa?
Ò! Maaw bè donsoya la, u tè fèn faa. U mina bin ka jè faalen sòrò kungo kònò, u ko n y'o faa.
O bèe ye nkalon ye koyi!
Òhòn!
Min y'a kè, o dalen bè so kònò wo!
Fèn o fèn nan'o ra, ka n'i sen don Fanta Maa ka sabara ra, n'a ma bonya min ta ma, a bi dògòy'o ta ma.
Min mina na n'a ka muru ye, ka n'o don a ka muru tan ma, n'a ma bony'o ta ma, a bi dògòy'o ta ma.
U b'a fò k'e tè.
È !
Musokòrònin nan'i kanto: A k'o bèe n'a ta, a ko dunankè dò bè ne fè yen, a ko a ti taa a k'o rajè?
U taar'o wele.
O ye Fanta Maa wele, Kolima Maa!
Jatorora Maa!
Jinè-Senkelen den Maa, Jinè-Senkelen den Maa, Jatorora Maa, Jatorora bònè!
Òhòn!
Waajibi!
Sonfaga!
Sonfaga nanbara!
Sònkuntigè!
Binyè-kun-karaba!
Kale nyangatan!
Nikènè-karaba!
Tanmakanna ani Jata Makanna!
Katari kobo, yeke ba Umaru!
Kasafunè ani Wasafunè!
Sònfin ni sònbaanè!
Sannyuman Jigibaanè!
Filaninw ka Koninba!
Ee!
Fanta Maa wulila, a ye nin bèe jèlen ye.
A taara se.
A y'i sen don à ka sabara ra, k'a ka muru don a tan na ka sòrò ka wuli.
A wulila k'i dò.
A ko ale Fanta Maa, ale Kolima Maa, Jinginè Maa, jinè-senkele den Maa, a b'ale bolo.
Ee!
Banin maa bèe kulela sa.
O tuma n bi na nyama dalilu f'a ye Banin kònò.
Èhè è èè è è!
Seku Hayidara! O sèbèn!
Banin nyama, a sòròra Fanta Maa de fè.
Òhòn!
O sòsòbaa tè jamana in kònò.
Sunaa nyama, a sòròla ale de fè.
Musokòrònin ka sòrò ka furamugu d'a ma o yòrò bèe ra.
A ko n'u y'i sòsò, n bè nin furamugu in d'i ma; I ka taa a bila Nanun ni tilebin cè, k'a bila woyo fè.
A bi falen, ka kè jiri ye.
Maa o maa n'i y'a den kelen dun, wa ntigin min man'a den dun, maa o maa y'o ntigin dun, sunaabana b'i minɛ.
Sunaabana ju de sòròra nin na Banin kònò.
Òhòn!
Fèn wèrè m'a kè, u ye Fanta Maa janfa min kè, ani musokòròni ka dabali.
Ò!
nin kèra Bama-Ngala faa sababu ye.
Bama-Ngala Nyama Fènkènè Karaba, muso de y'a di wo!
I mina kòrò o kòrò, i mina kè fèn o fèn ye, kan'i kònònako bèe fò muso ye dè.
N'i y'a f'a ye... Muso tè danna maa ye koyi!
Òhòn!
N'i y'a f'a ye kòni, don dò la, i bè bolo la.
I kèra maa si wo si ye, n'i y'i kònònako fò muso ye kòni, ayiwa, i bè bolo la.
Òhòn - O yòrònin banna.
Fanta Maa salen kò, ngònifòw de ye nin pasa in da a kan.
Fo ka taa jinyè wuli... Hali n'an bòra nin jinyè in na ka taa jinyè wèrè la, Fanta Maa tògò kòni tè tunu koyi.
A tògò ti tunu abada.
A dun bi kè tuma min na, o y'a sòrò masakè minw bè jamana kònò: Kaminyen masa; Kaara masa; Sibila masa; Ti masa; Taa masa.
O ye Duguba ye: Jirew ta bènbakè.
Taraore minwn bè Kaara; Taraore minwn bè Kaminyan; Taraore minwn bè Sibila; Taraore minwn bè Ti, Ti min filè Jooron yòrò ra.
Halibi Fanta Maa ka waleya, Sònkòlon b'a kè, Sònkòlon min filè Jooron yòrò ra.
A boli bè yen.
Wa an ka jamana bèe, nin cogoya in don.
Donsoya bèe, a bi kè nin de kan.
Mari, maa wo maa b'a faa, ni i ko : «Lènbè Fari badabafiyè!
A nyè bi bònè kòmi!
Tulo bi bònè firifiri!
Dajugu bi bònè yafi!
A ku jugu bi bònè kuca-kuca!
Nyèsen ye bònè sen! Kòsen ye bònè datugu!
Jele b'a da ra; Wòròsò b'a da ra.
Lènbè Fari badabanyòni!
Sonfaga !
Sonfaga Nanbara!
Sònkuntigè!
Binyè kun karaba!
Kale nyangatan!
Nikènè karaba!
Tanpila ani Jatanpila!
alaama buyu-bèyè!
Fula misi gèngènbali!
Kòba woyo, taa ni n ye!
Baba woyo, taa ni n ye!
Ba cèma kuru ncini. Kò cèra kuru belebele!
Nyè kelen ye tile tan ka tunun ye, kelen ye tile tan ka yèlèn ye!
Lènbè Fari, burubafiyè!
Masa buru b'a bolo.
Òhòn!
O ye mari ye Fanta Maa de ye karafe don o ra, ka sòrò ka na n'a ye, ka n'a kantigè Nanun fèrè la.
Uhun !
A ka daa dò filè Marabaa-Jasa ra.
Daa dò filè Nanun san fè.
Balansan fila bè yen.
Fanta Maa tun ye dakabana den de ye.
Jinè den do.
Wa bosoya buruju bèe bòr'a bolo.
Donsoya buruju bèe bòr'a bolo.
Jègè kènè wo, ni fèn wèrè wo, a bèe buruju bòr'a bolo.
Hali n'i y'a fò boso kèmè ni mugan nyèna, u n'o fò.
Ni bi tè, n'i sera Banin kònò, n'i k'i jamu ye Sangafe, u bi kòròtè kè k'i faa.
Ka d'a kan, ale de ye Bèndugu nyama don jamana kònò.
Òhòn!
Sunaa nyama, ale de y'a don Bèndugu.
Nin ye Fanta Maa ban yòrò ye.
Mototakisiw (Takisininw) ye sɔrɔ yirawasira dɔ ye Segu Mali la. 
Ɛntɛrinɛti y’o ye fana !
K’i to i sigiyɔrɔ la, k’a dɔn diɲɛ fandɔ fɛ ko karisa ye jɔnni ye, a miiriya ye mun ye, a bɛ mun kɛ.
Diɲɛ fan fitini bɛɛ b’a jija a ta cogo la, min ka kan ka dɔn fandɔ mɔgɔw fɛ.
Takisini ye sɔrɔ yirawasira dɔ ye Segu demisɛn dɔw fɛ wa a bɛ taama nɔgɔya.
Bi, siniwa motow ye fan bɛɛ fa i n’a fɔ jakarita, yamaha ani suguya wɛrɛw.
I n’a fɔ o se tɛ bɛɛ ye, dɔw diyagoyalen don ka bolimafɛn dɔw ta i n’a fɔ Takisini furancɛ surun dɔw la.
O kɛra baara sira ye demisɛn dɔw bolo walasa k’u ka musakaw dakala.
N kɛlen k’o Takisini ninnu ye fan bɛɛ fɛ, janko dugu kɔnɔna ni Pelengana cɛ, n gɛrɛla a bolibaa kamalenni dɔ la walasa ka kunnafoni sɔrɔ a ko kan kosɛbɛ.
N ka ɲininkali kɔfɛ, a ko ale tilala kalan na, jatekalan sira fɛ.
Yanni a k’a sigi ten baarantanya la, a bɛ nin baara in kɛ walasa k’a ka musakaw sɔrɔ wa ale n’a ɲɔgɔnna demisɛn caman bɛ baara in kɛ.
N ka ɲininkaliw la k’a dɔn ninTakisini ninnu bɛ sɔrɔ cogo min, a ye n jaabi ko a sɔrɔ cogo ka can.
ANPE bɛ moto ninnu di demisɛnjɛkuluw ma, u bɛ baara kɛ n’u ye k’a sara u ni a dibaw ka bɛnkan kɔnɔ.
Se bɛ dɔw ye, olu b’a san k’a di bolibaa ma sara la.
Bolibaw bɛ taa wari di u ma don o don.
Dɔw b’a san u yɛrɛ ye, dɔw somɔgɔw b’u dɛmɛ k’a san.
Olu b’a boli u yɛrɛ ye, u tɛ wari sara maa si ye.
N kɛlen k’a ɲininka n’a bɛ nafa sɔrɔ baara in na, a ko ɔwɔ, bawo Takisinin tigi b’a sara kalo la, a b’a jija k’o wari kɛrɛnkɛrɛn ka bɛn a ka musakaw ma.
Takisi in ye suguya fila ye.
Dɔ bɛ mɔgɔ 8 ta ani bolibaa, dɔ bɛ mɔgɔ 10 ta ani bolibaa.
Mɔgɔ kelen kelen bɛɛ bɛ 10 sara ni yɔrɔ ka surun, ni yɔrɔ ka jan, u bɛ 2O sara.
Ni bolibaa min bɛ taa ni 1000 ye don don, o bɛ sara 5000 kalo la, ni min bɛ taa ni 800 ye don o don, o bɛ sara 4000 kalo la takisinin tigi fɛ.
Baara in gɛlɛyaw kun kan, a y’a jira ko ɲɛlɛya bɛ baara bɛɛ la. A ko fura wɛrɛ t’o la fɔ baara kanu ani k’i jija ka baara gɛlɛyaw ku janko olu minnu ni mɔgɔ kuraw don waati bɛɛ.
A ko Bɛɛ ka yecogo tɛ kelen ye.
Dɔw ka ko ka nɔgɔ, u bɛ muɲu, dɔw kɔrɔtɔlen bɛ tuma bɛɛ, anw de b’o bɛɛ ku.
A ma nɔgɔ, nka an b’a jija, a ko ten.
Devinettes Bambara
Les devinettes 1 à 36 viennent toutes de jeunes élèves de Sikasso (notamment de M. Abdoulaye Camara et de Mlle Fatimata Sogodogo)
1 N taara dugu kɔnɔ n taara a sɔrɔ : musow bɛ ka denkunsigijan bamu.
O ye kabaforo ye.
2 Musokɔrɔnin dɔnkɛtɔ ka kɔnɔ ta.
O ye jɛnɛ ye.
3 N ye n ka so siri so kɔnɔ a ku bɔra kɛnɛ ma.
O ye sisi ye.
4 Misifin bɛ dumunni kɛ lɛfin na.
O ye nyimi ani kunsigi ye.
5 N taara n biranna na n taara a sɔrɔ o bɛ sen bɛ kulusijalan kelen na.
O ye furanan ye.
6 N taara n bɛlɛnso n taara a sɔrɔ o bɛ kɛlen bɛ ka den siri o kɔ ra.
O ye kaba ye.
7 Cɛsurun, o ye cɛjan bin.
O ye jele ani yiri ye.
8 Bondonjukɔrɔminsigi.
O ye sa ye.
9 A bɛ n flɛ n bɛ a flɛ - O ye kon ye.
10 A bɛ kɔ a bɛ nye.
O ye biriki ye.
11 A sigilen ka jan ni a jɔlen ye.
O ye wulunin ye.
12 Kulukulufasyengɛnin.
O ye da ani nyin ye.
13 Sokɔfɛcɛfinba.
O ye bo ye.
14 Su fɛ, n tun bɛ so kɔnɔ n ye a ye tile kɛra fila ye kɔlɔn kɔnɔ.
O ye kalo ni lolo ye.
15 N tora dugu kɔnɔ ka n terikɛ saya mɛn kungo kɔnɔ.
O ye sisi ye.
16 N ye soblenman san ka a bila so kɔnɔ yani ka dugu gɛ a kɛra gɛman ye.
O ye bugurigɛ ye.
17 N bolila ka boli ka taga banfulabilenman dɔ sɔrɔ sira kan.
O ye joli ye.
18 N taara n bɛlɛnso n taara a sɔrɔ n bɛlɛnsokaw o be tingu kogo ra.
O ye kolonkaladen ye.
19 N taara n bɛlɛnso n taara a sɔrɔ u bɛ be yɛlɛn kogo ra.
O ye basa ye.
20 Dɛgɛkun kelen, a ye baji duuru.
O ye kalo ye.
21 N tagatɔ n bɛlɛnso saya kumana n ye.
O ye furabulujalan ye.
22 la o la, a bɛ lɔgɔ ci su fɛ, yani ka to a ka yɛrɛja a be taga la bonda ra.
O ye jele ye.
23 Fɛnnin fila bɛ yen ka taga nyɔgɔn fɛ sɔgɔmada fo wulada u tɛ maga nyɔgɔn na.
O ye misigan ye.
24 la bɛ la bɛ sɔgɔma, u tɛ a fɔ : i ni sɔgɔma !
O ye nyɛden ye.
25 U bɛ yɛlɛn nyɔgɔn fɛ u bɛ datugu nyɔgɔn fɛ.
O ye nyɛden ye.
26 Fɛnnyuman dɔ bɛ kungo ra nka a tɛ tɔmɔn.
O ye sa ye.
27 A bɛ taga dugunin dɔ ra ka taga dugunin dɔ ra a tɛ bɔ a nɔ ra.
O ye sira ye.
28 A bɛ fini don tuma o tuma nka a tɛ fini bɔ.
O ye nɔnsi ye.
29 Bolo tɛ a fɛ Sen tɛ a fɛ nka a bɛ mɔgɔw ladege ko ra.
O ye kibaru ye.
30 An ye fɛn dɔ ye tuma o tuma ka sɔrɔ an ma a wele a bɛ dumunni nɛnɛ an nye.
O ye limɔgɔ ye.
31 Ni n ye n ka so boli ka taga dugu dɔ ra n seginna n ma a sennɔ ye.
O ye kurun ye.
32 A ka dɔgɔ dunun tɛ o fɛ nka a bɛ dɔn kɛ hali faama bɛ taga yen.
O ye dugumɛnɛ ye.
33 Tuma o tuma a bɛ gese dan nka a tɛ fini don.
O ye balɔgɔsenjan ye.
34 Baarakɛla tan bɛ n fɛ ub bɛ ko bɛ kɛ ni n ye.
O ye bolokɔnidennin ye.
35 Yiri dɔ bɛ yen.
a tɛ den kɛ tile fɛ fo su fɛ.
O ye kalo ni lolo ye.
36 Kulusijan jenina ka to jalaba ra.
O ye kungo ni siradennin ye.
(Les devinettes) de 37 à 47 viennent d'un groupe de jeunes gens (surtout M Lamissa Djourté) d'un village près de Loulouni, au sud de Sikasso
37 Sogo binna dugumɔgɔw be a bɛ tigɛ ra tigɛyɔrɔ tɛ yen.
O ye ji ye.
38 Mɔgɔ fila bɛ taama filanannɔ tɛ yen.
O ye musokɔnɔma ye.
39 Misi tan fagara o ka golo jati ka a sɔrɔ segin.
O ye bolokalandenfurancɛ ye.
40 U ye misi faga ka basi bɔ ku fɛ.
O ye tabadaga ye.
41 Jidaga fila bɛ nyɔgɔn kɔrɔ do ji tɛ don do ra.
O ye nyɛji ye.
42 Misibilen bɛ misifin lanɔn.
O ye tasuma ani daga ye.
43 Ka finyen fila waga dɔ ma bɔ dɔ ye.
O ye dugukolo ni sankolo ye.
44 Cɛnin tɛ bɛrɛ ye a tɔgɔramuru ka ca.
O ye nɛrɛyiri ye.
45 Falatɔnin, a lamɔnna juguw cɛ ra.
O ye nen ye.
46 An facɛ ye so san ka a bila dugu kɔnɔ.
Mɔgɔ o mɔgɔ bɛ tɛmɛn
Cette phrase existe en français dans la traduction - "(quiconque passe) laisse de l'herbe pour lui", mais il manque dans le livre la phrase originale en bambara: c'est ici une tentative de traduction à partir du français - JJ Méric
O ye bo ye.
47 Fɛn dɔ bɛ dugu kɔnɔ hali faama yɛrɛ tɛ se ka maga a la.
O ye nyamanton ye.
Les devinettes de Tambacunda viennent pour une part d'adultes, de MM Sékou Coulibaly et Denba Keita, tous deux agriculteurs (n° 48 à 74) 
48 N taara n biranna na n ye u be sɔrɔ jɔlen senkɔnɔninkunba kan.
O ye kon ye.
49 N taara n biranna na u ye kini di n ma ne ma se ka a dumun.
O ye foronto ye.
50 N taara n biranna na u ye bon di n ma da tɛ a la.
O ye sisɛkili ye.
51 N taara n biranna na u ye bon di n ma da bɛ san fɛ.
O ye marifa ye.
52 Cɛ dɔ ani a muso jɔra sila kan sabanan bɛ yen a ma o ye.
O ye musokɔnɔma ni cɛ kelen ye.
53 Ne ni mɔgɔ bɛ kɛlɛ la ni n ye a gosi n bɛ n yɛrɛ gosi.
O ye soso ye.
54 Kɔngɔ, a ye mɔgɔw faga.
O ye nugumaya ye.
55 Mɔgɔ naani bɛ jɔlen i ma fila nyɔgɔn ye.
O ye ninin ani mɔgɔ fila ye.
56 Muso bɛ n bolo a tɛ na fo ni n sinɔgɔra.
O ye sibɔ ye.
57 Sogo bɛ n kun ne tɛ se ka a nyimi.
O ye fɔrɔ ye.
58 N bɛ yan N bɛ Bamakɔ.
O ye hakili ye.
59 Mɔgɔ dɔ sara a wulila.
O ye ntori ye.
60 N taara n biranna na u ye dalan di n ma n wulitɔ n kɔlila ka a wuli.
O ye dugukolo ye.
61 Sogo bɛ yiri kari a tɛ sa.
O ye ji ye.
62 A bɛ ba kɔ bari a bɛ bakɔkan mɛn.
O ye tulo ye.
63 Fɛn dilalenw jumɛn ka kɔrɔ ?
O ye tintɔn ye.
64 I bɛ taama la i teriyara a man di i ye.
O ye fɔnyɔn ye.
65 N ye bɔ lɔ ji kan a bɛ taga yɔrɔ bɛ la ka na.
O ye kurun ye.
66 Cɛ fila bɛ sinyɛ bɔ la si tɛ nyɔgɔn bin.
O ye jukuna ye.
67 Ni n taara sila kan n bɛ jalaba kura sɔrɔ.
O ye sa ye.
68 N ye bin ye a bɛ jeninen sa bɛ a kɔnɔ a ma jeni.
O ye sila ye.
69 N ye n ka foroko dulon gungurun na gungurun binna foroko ma bin.
O ye tɔgɔ ye.
( ni mɔgɔ sara, i tɔgɔ tɛ tunun )
70 N ye n ka so boli ka a boli, ka a boli ka a boli kojugu a ye kɔnɔ ta.
O ye gese ye.
71 N ye n ka so siri sirada la be tɛmɛntɔ u be bin fili a kɔrɔ.
O ye yiridennen ye.
72 N ye n ka muru ci ji kan a da karila n ye a ci fara kan a da ma kari.
O ye ji ani syɛsi ye.
73 N taara n biranna na u ye galamafadɛgɛ di n ma ne ma se ka a dumun.
O ye foronto ye.
74 N taara n biranna na u ye dalan da n nyɛ kɔ ni nyɛ tɛ a ra.
O ye jifaa ye.
Les devinettes de Tambacunda viennent pour une part d'adultes (-) pour une autre part d'enfants scolarises (les n° 74 a la fin) – plutôt 75 a la fin - 
75 N macɛ ye den wolo cɛ tɛ muso tɛ.
O ye tɔnsɔn ye.
76 Ni i ye lɔgɔ biri i ye falenma sɔrɔ nyɛ fɛ.
O ye joli ye.
77 Don o don, u bɛ taga nyɔgɔn fɛ u tɛ maga nyɔgɔn na.
O ye binyan ye.
78 Filaninw saba bɛ yen ni kelen tɛ yen dɔ tɛ se ka i lɔ.
O ye gakurun ye.
79 Filaninw fila bɛ n bolo ni n ye kelen bila a bɛ taga yɔrɔjan ni n ye a dɔnin bila u bɛɛ bɛ kelen ye.
O ye nyɛkisɛ ye.
80 Jalaba bɛ lalen sila kan bari mɔgɔ tɛ farinya ka maga a la.
O ye sa ye.
81 Dennin fila, ni i ye kelen siri i bɛ dɔ bila ka taga ni i ye dɔnin foni a bɛ dɔnin sɔrɔ.
O ye nyɛkisɛ ye.
82 Fɛn dɔ bɛ n bolo a dennin ma, a bɛ taama sen naani na, a mɛnna a bɛ taama sen fila na, a mɛnna kosobɛ a bɛ taama sen saba na.
O ye denmisennin ni kamalen ni cɛkɔrɔ ye.
83 U ye kini di n ma sani ka nɛnɛ, dennin nyajalɛn ye a nɛnɛ n nyɛ.
O ye limɔgɔ ye.
84 N taara n biranna na n ye foli kɛ salen ye namuna.
O ye furajalen ye.
85 Ni n ka misigɔrɛ donna o layɔrɔ kelen bɛ yen ni a donna u bɛɛ bɛ bɔ.
O ye tigatolilen ye.
86 N taara n biranna na u ye dalan fɛɛnɛ nyarɔgɛlen ye a sama.
O ye limɔgɔ ye.
87 Gɛnuju dɔ bɛ n bolo n ka saga tɛ a dumun fo walisagade bɛ a nyimi.
O ye dɔgɔmuso ye.
88 Fɛn dɔ bɛ n bolo ni n bɛ taama la a bɛ kuma ni n ye lɔ a bɛ a den.
O ye samara ye.
89 Fɛn dɔ bɛ n bolo ni n bɛ taama la a bɛ taama sen kelen na ni n ye lɔ a bɛ lɔ sen saba na.
O ye buruweti ye.
90 N ye fɛn dɔ sɔrɔ a tɛ dumun nka, ni a ye fɛn dɔ minɛ a bɛ dumun.
O ye dugunɔgɔ ye
91 Juru dɔ bɛ n bolo ni a ye a kɛrɛfɛla jeni yen tɛ jeni.
O ye sila ye.
92 Fɛn dɔ bɛ n bolo ni n ye a kɛ ji kɔnɔ buguri bɛ bɔ.
O ye safinɛ ye.
93 Fɛn dɔ bɛ yen a bɛ malamala i bɛ a fɔ ko sanu bari mɔgɔ si tɛ farinya ka maga a la.
O ye sa ye.
94 N taara n biranna na u ye bon di n ma ni n ye bon nin da yɛlɛn n ye mɔgɔw sɔrɔ denw bɛ tulonkɛ la bon nin kɔnɔ.
O ye limɔgɔ ye.
95 N taara n biranna na u ye dɛbɛ fɛnsɛ ka n sigi a kan yani ka sigi den dɔ ye a sigi a kan.
Père Charles Bailleul - SAGESSE BAMBARA - Proverbes et sentences - 2. L'HOMME ET SON ÊTRE - D. DE L'ÊTRE
2508) À ka di koro la, à man di kaana la.
2509) Basa ko : «Dàtu ka di», ko : «À ta basa da».
2510) Burufyɛ tɛ fìlèfyɛ sà.
2511) Dɔ b'i bàn jàkùmàkun na, dɔ b'i tɛgɛ dòn à la.
2512) Dɔ tɛ̀nɛ̀ bɛ dɔ ka foroko girinya.
2513) Dɔ̀ngɔ̀fɛn ka ɲì ni fɛnɲuman ye.
2514) Mɔ̀gɔ fìla la tùma dɔ tɛ kelen ye.
2515) «N tɛ sògo dun» ye tìɲɛ ye' – «N tɛ myɛ̀tɔ̀taama kɛ» ò tɛ ɲɛ̀.
2516) Seli bàfaga t'a wùlùfaga sà, sògo bɛɛ n'a dunbaga dòn.
2517) «À ka di ! À ka di» caman bɛ fàra ɲɔgɔn kàn kà kɛ di ye.
2518) «Ni tunin nǐn tùn tɛ, n tùn na sògònin fàga», - «Ni tunin nǐn tùn tɛ yèn, sògònin fana tùn tɛ da yèn».
2519) «Ni nìn jirinin ko tɛ, n tùn na nǐn kɔ̀nɔ̀nin fàga» – «Ni jirinin fana ko tɛ, kɔ̀nɔ̀nin fana tɛ sìgi yèn».
2520) Ni ŋunu tɛ, kaara dòn !
2521) Tulon-kà-yɛlɛ bɛ dùgu diya.
2522) Kalojɛ bɛ su kɔ̀rɔ mɔ̀gɔ ɲìnɛ mà.
2523) Tòtigi ɲɛna bɛ tòdun diya.
2524) Sufɛto bɛ dun tòdiya fɛ̀, ǹka tìlèfɛ̀to bɛ dun tòtigi ɲɛna fɛ̀.
2525) Tìlèlàfana bɛ dun tobilikɛla ɲɛ fɛ̀, ǹka surɔfana bɛ dun à kumakan fɛ̀.
2526) Saba tìgɛ̀ kojugu ye kɛnɛya diya ye .
2527) Fɛn min b'i sènnàtelìya, ò b'i dalateliya.
2528) Kuyu bɛ fǎ dòn kɔɲɔmuso la.
2529) Mɔ̀gɔ̀ t'a fɔ fɔlifɔla cɛ̀jan mà ko : «I kùru ! », ni fɔli diyara, à bɛ à kùru.
2530) Ni bɔn diyara, à dɔ̀nkɛ̀law bɛ caya.
2531) Ni dɔ̌n diyara, fìnìnìnjɛ bɛ tà à la.
2532) Nisɔndiya bɛ kɔɲɔmuso ba bɔ dɔ̌n na.
2533) Ni dɔ̌n diyara, ɲìnɛ nà kɛ bɔnfɔla kɔ.
2534) N'i ye tulufeerela bɔlen ye sugu la kà nà i cun kɔlɔdingɛn na, sugu dè diyara.
2535) Ni mìsìdèntulon diyara, mìsìba b'a ku gɛ̀nɛn k'i bòli mìsìden nɔ̌ fɛ̀.
2536) Nkɛ̀lɛ̀nnin ba ka tìgàforo sènnìdon, n'a ma sònsoron-kà-wuli min kɛ, ò se tɛ à ye.
2537) Tǒ diyakojugu ye tɛgɛnɔ ye.
2538) «E kɔngɔtɔ nisɔn ka di !
N'i fara, i nà dòn nɛ̀gɛ la».
2539) Foni ka di denmisɛn ye, foni la sù fɔlɔ dòn.
2540) ɲɛ min ma dèli kà kalo ye, n'a ye dòlo ye, fǎ bɛ dòn à la.
2541) ɲɛ min tùn tɛ dòlo ye, n'o ye kalo ye, à ko : «Kinkankin».
2542) Ni sògòjùgùdun ma ban, tɛgɛko tɛ ban.
2543) N'i ye surukuba kɛ bàbon kɔ̀lɔ̀sìla ye, à bɛ nisɔndiya.
2544) «ɲɛ ni ɲɛ bɛ̀nna, da ka mùn bɛ ò la ? »
2545) Tunga tɛ dànbe dɔn, ǹka à bɛ den ɲuman wolo.
2546) Màlòbàlìya ladiyalen dòn suraka la ko : à tɛ kùlùsi dòn.
2547) Mɔ̀gɔ dɔ ye hɔrɔn ye, à jogo man ɲì.
2548) Mɔ̀gɔ min wolola tìɲɛ̀fɔ kamà, ǒ tìgi bololankolon tɛ sà.
2549) Mɔ̀gɔ̀ tɛ màndiya i jogo kɔ.
2550) N'a fɔra : «Hɔrɔn dànna nbaki la», ò ye i dànbe tiɲɛnen ye.
2551) «I man kan kà fɛn min dun, i b'o fɔɔnɔ, n'o tɛ, à bɛ i kɔnɔ dimi».
2552) «N'a ka di à ye, à kà taa, ǹka kùrùmànkɔ kàna ye à la».
2553) N'i y'a mɛn : «Kàrisa bɛ màlo», à bɛ miiri dè.
2554) Yɛ̀rɛ̀wòlòkɛ bɛ jìngìjanga, ǹka à tɛ bìn.
2555) Hɔrɔn sɔ̀ngɔ, wale ɲuman dòn.
2556) Hɔrɔnkɛ kà kuma ni tìɲɛ ye.
2557) Hɔrɔnya ka fìsa sònyàli ye.
2558) Bìn-kà-wuli màlòya bɛ bàràkolon na.
2559) Bɔ-kà-bìn màlòya bɛ bàra la.
2560) À diyara sàbagaw la baloko jugu ye.
2561) Sàya ka fìsa màlo ye.
2562) Bòlì man jugu, nèri dè ka jugu.
Nèri man jugu, bàna dè ka jugu.
Bàna man jugu, sàya dè ka jugu.
Sàya man jugu, màlo dè ka jugu.
2563) Jàràden bɛ sà, k'a tɛ limɔgɔ dun.
2564) Màlòya bɛ hɔrɔnkɛ sǐ dɔgɔya.
2565) «N bɛ tomon fɛ̀ ɲɛdon ye».
2566) Cɛ̌ bɛ cɛ̌ fàga k'à sɔ̀rɔ i ma à màlo.
2567) Dùgùbila ka fìsa jàtìgìlàkɔrɔ bìla ye.
2568) Fàantànya ye tìɲɛ ye, ǹka : «N dɔgɔkɛ ka mɔ̀gɔ dɔ bɛ n ɲɛ», mɔ̀gɔ tɛ sɔ̀n ǒ mà.
2569) Kàli-kà-syɛn k'i fàga, à ka fìsa jogojugu kà da i la ye.
2570) N'i ko fǎ ka wuli i hɔrɔnɲɔgɔn na, i bɛ nkàlon tìgɛ kà da à la.
2571) Kàrìsa bɛ màlòbàgàtɔ̀sigi la Bàmàkɔ.
2572) Kuma bɛɛ ka ɲì denmisɛnnin da, fɔ : «Bàba ka jìgìɲɛ̀kɔ̀nɔ̀ɲɔ bannen dòn».
2573) Ni bònya tùn bɛ fɛn ɲɛ̀ mɔ̀gɔ ye, sàma tùn bɛ sà yɔrɔ min, suruku tùn bɛ tìlèma kɛ yèn.
2574) Ntura fàgàli tɛ à dimi, ǹka n'i y'a kɛ wɛ̀rɛ̀dònkɔnɔ ye, n'i y'a fàga à la, à b'a dimi.
2575) Sàya ka fìsa mɔ̀gɔ̀làsiri ye.
2576) Mɔ̀gɔ̀sɛ̀bɛ̀ya bɛ fɔlɔ i yɛ̀rɛ la.
2577) N'i bɛ ɲɛ̀, ɲɛ̀ kelen ye ; kàna ɲɛ̌ ni juguya lajɛ̀.
2578) Ni diɲɛ sùnɔ̀gɔ̀ra, mɔ̀gɔ̀ɲùmàndenw b'a lakunu .
2579) Wàlìju ye diɲɛ ntuloma ni cɛtigɛ ye.
2580) Mɔgɔ bɛɛ n'i sùdònjama dòn.
2581) N'i ko mɔ̀gɔw mà : «Ne ni aw tɛ kelen ye», ni i ma ù lafìsàya i yɛ̀rɛ ye, i bɛ kà i yɛ̀rɛ lafìsàya ù ye.
2582) Cɛ̀kɔ̀rɔ̀ba taayɔrɔ tɛ sungurunbaso ye.
2583) Cɛ̀kɔ̀rɔ̀bà-jogojugu, i kɔnɔ bɛ fa, i nɔ̀fɛ̀la tɛ dìbi.
2584) Fiɲɛ bɛ taa ni dùfon ye ko : à bɛ i jǒɲò.
2585) Kɔ̀rɔ̀ tɛ faku sà.
2586) Mɔ̀gɔ kɔ̀rɔ o kɔ̀rɔ, don dɔ, i bɛ fìli.
2587) Bàna dǒn ka di à bɔ ye.
2588) Bolijugu tàko man gɛ̀lɛn, fɔ à bìlàko.
2589) Dosokɔrɔba t'a sònsòròcogo bìla k'a b'a buranna na.
2590) Fǎ kɛnɛya o kɛnɛya, à sannafilɛ tɛ ban.
2591) Ni mùso ye à den tà à wulu mà, à b'a dɔn tàfɛn tɛ, i b'a sɔ̀rɔ à dèlìlen bɛ à la dè.
2592) Kɔ̀rɔ̀ tɛ nàmàkɔrɔ sɔ̌n bɔ à la.
2593) Ni sɔ̀gɔ̀lan ye mɔ̀gɔ mìnɛ, à bɛ yɛ̀lɛn sòkɛ balan, ǹka ni à bɛ bɔ, à bɛ yɛ̀lɛn sìrakɔ̀gɔ̀ma kàn.
2594) Sɔ̀ndàbìlàmɔgɔ bɛ min kɔrɔ, ciba b'i bolo kɔrɔ.
2595) Sɔ̀nto ye cibila-n-kɔrɔ ye.
2596) Sɔ̌n bìla ka di dèlìko ye.
2597) Mùsòkɔ̀rɔ̀ba tɛ fara à la denwolo la, fɔ à ka nunkurun wolo.
2598) Wɔ̀lɔ̀sɔ o wɔ̀lɔ̀sɔ dùlen bɔra Kankaba, Bàmàkɔ̀kaw tɛ se kà ò latilen.
2599) Makantaa tɛ mɔ̀gɔ sɔ̀nkɔrɔ bɔ i la.
2600) Ni mɔ̀gɔ tɛ̀nɛ kɛra kɛnmafɛn ye, i kàn'a to sɔ̀n k'à mǎjèni, n'i mɛnna k'à mǎjèni, i bɛ i bolo lanɔ.
2601) Sɔ̌n b'i nège ban.
2602) Ni mɔ̀gɔ y'i jugu dòntɔ ye dɔ̀lɔ̀so la, i sàgo sɔ̀rɔ̀la à la.
2603) Mɔ̀gɔ sɔ̌n bɛ sira da à ɲɛ.
2604) Mɔ̀gɔ sɔ̀nkɔrɔ bɛ kiri goya i la.
2605) Ni kale kɛra ɲɛ min na, sàfùnɛ̀kùn kelen t'o jɛya .
2606) N'i ko i sɔ̌n mà : «N kɔ̀nɔ yàn ! », n'à mɛnna kà i kɔ̀nɔ, à sòkɛ̀bàtigi nà i sɛgɛrɛ.
2607) Npyenajugu t'a bɔyɔrɔ to.
2608) ɲì tɛ fàtɔ la.
2609) Taabagatɔ tɛ bòɲuman kɛ.
2610) Sɔ̀gɔ̀màdàbilen ye bɛɛ jɛ̌ ye, ǹka ni tìle gànna k'ù to min nɔ̌ fɛ̀, ò bɛ suma fɛ̀.
2611) Kɔ̀gɔ bɛ fàli kùn, à nège b'a la.
2612) Kɔ̀gɔ dayɔrɔ tɛ dawolo ye ko : nɛ̌ kàna se ǒ mà.
2613) Kɔ̀mɔ̀suruku min yɔrɔ ka jàn i la, ǒ kàsìkan ka di i tulo la.
2614) Ni bàmùsòkɔrɔ ma dɛ̀nɛ ye, à kɔ t'a ŋɛɲɛ.
2615) «A'ye to an kà à ɲɛɲini ! », ɲɛmɔgɔ dè ko dòn.
2616) Cèlèya ye tìɲɛ ye, ǹka "N nà n cɛ̌ wulu tìgɛ", ò tɛ à dɔ ye.
2617) «À kàna dùfon dimi : bàninkɔ̀nɔ ye kɔ̀nɔ cɛ̀ɲi ye».
2618) Cèlèya ye tìɲɛ ye, ǹka : «Bolokodenw bìnna n mùso kàn», ò ye nkàlon ye.
2619) Jɔ̀nnin kùnnàndi kɔniya kùn tɛ.
2620) Sani i kà dakantigi kɔniya, i k'à k'i teri ye.
2621) N'i ko : «N bɛ taa sugu la kàtugu n filanw bɛ taa», min bɛ òlu kùn, n'o tɛ e kùn, sugutaa tɛnà bɔ.
2622) «Kàri taara sugu la, ne fana bɛ taa. » ni kàri taara ni min ye, ni e ma taa ni ò ye, kàri nà sègin ni min ye, e tɛnà sègin ni ò ye.
2623) Kɛ̀lɛ ka fìsa ɲɛgoya ye.
2624) Làdege ka fìsa ni kɔniya ye.
2625) Mɔ̀gɔ bɛ fàdènjùgùya kɛ, ǹka Ala tɛ sɔ̀n ǒ mà.
2626) ɲɛkunaya tɛ syɔ̌ bɔ waliforo la.
2627) ɲɛgoya tɛ tìga ban fòro kɔnɔ.
2628) ɲɛkunaya bɛ i yɛ̀rɛ lakàli bìla mɔ̀gɔ la.
2629) Bolodon walijufa la, ò man ɲì.
2630) Walifɛn man ɲì mɔ̀gɔ̀ wɛrɛ la.
2631) Fɛn bɛɛ bɛ kamalenya na fɔ bìlàbàlìta.
2632) Gèsèdàla, n'a bɛ fàle dun, à bɛ dola fɔlɔ da.
2633) Hàkɛ ye mɔ̀gɔ̀ caman balo.
2634) Sɔ̀rɔ bɛɛ ɲɛ tɛ fɔ.
2635) Jàtìgìfo ye siradɔnbaliya ye.
2636) N'i sigira e ka sokɔnɔnson na, i bɛ konnɛgɛ dòn à bolo.
2637) N'i ye dùgùlènfile sònya, i nà à fyɛyɔrɔ fɔ.
2638) N'i ye nanbaraden bìla nanbaraba la, à bɛ se k'a mìnɛ.
2639) Nsòn ba ma den wolo.
2640) Nsǒn bɛ se k'à fɔ ko : «N m'a mìnɛ», ǹka : «N nɔ̌ kàna ye» ò ye nkàlon ye.
2641) Nsǒn ni fàna bɛ̀nna, kùncìli dabɔra.
2642) Nsǒn sìgìlen bɛ ni weleweleda ye.
2643) Nsǒn sɔ̀gɔ̀sɔ̀gɔ̀tɔ ka sònyàli ye yɛ̀rɛ̀di ye.
2644) Nsònkɛ̀kɔrɔ laban ye màrìfa ye.
2645) Syɛ̀son tɛ, min b'a fɔ ko : «Tulu bɛ n ba bolo», ǒ dě dòn.
2646) Walifɛn bɛ mɔ̀gɔ bònya, ǹka à tɛ i tɔ̀lɔ.
2647) Basiriba bɛ wɔ̀yɔ ko : «Nɛ̀gɛ̀bere tununen bɛ».
2648) «N dòntɔ lajɛ, n bɔtɔ lajɛ», tàlìko b'i kɔnɔ.
2649) Sugugirin ye tìɲɛ ye, «N tɛ jɔ̀ ni n ka bonkɔnɔna tɛ» walifɛn b'i bolo.
2650) Mɔ̀gɔ̀ man ɲì i yɛ̀rɛ da.
2651) Mɔ̀gɔ ɲɛ̀ o ɲɛ̀, i tɛ se k'i mànkutu.
2652) N'i y'i tà i ɲɛ̀ko fɛ̀, ɲɛ̀kòntan ka fìsa i ye.
2653) Sɔ̀rɔ̀ tɛ da tugulen to.
2654) Yɛ̀rɛ̀jìrànci ka bà tɛ dògo bǎ tɔ̌w cɛ la.
2655) Bugunindulɔki nàna à sɔ̀rɔ kàmi sogin-soginnen dòn.
2656) Den hakili diya o diya, kuma min fɔra e ba kɔɲɔdon, i tɛ se k'ò dɔn.
2657) Fɛɛrɔbɔ dǎn ye kasanke ye.
2658) I sěn diyara cogo o cogo, i tɛ se kà bòli kà tɛ̀mɛ i yɛ̀rɛ kàn.
2659) Ni bòonsìbɔ tùn ye kɔ̀rɔ̀ya ye, bàkɔ̀rɔ̀nin tùn na kɔ̀rɔ̀ya n'à tìgi ye.
2660) Ni bɔ-n-kɔnɔ-den sògo cayara cogo o cogo, à bɔra min kɔnɔ, à sògo man ca n'o ta ye.
2661) Npye bɛ dùgu la, à kelen tɛ dùgùlàfɛn ye.
2662) Npye b'a fɔ : à kelen bɛ dìngɛn na, ò ye tìɲɛ ye, ǹka à kelen bɛ jɛkɛnɛ kàn, ò ye nkàlon ye.
2663) Npye bɛ à dìngɛn na, ǹka «N kelen bɛ fuga la», ò tɛ tìɲɛ ye.
2664) ɲɔ̀gàkɔrɔ jìràkun tɛ kɔɲɔ kura la.
2665) ŋàna ye ŋàna dun, balan dɔ kɛra.
2666) Nsìràbulu kelen dàn tɛ na ye.
2667) «Sàn tan dùgu kɔnɔ, wùlù ma n cin» - «I sàn tan ma dòn wùlùjugu so kɔnɔ».
2668) Yɛ̀rɛ̀nɛgɛn dǎn ye «N yɛ̀rɛ ni su ! » ye.
2669) Ngɔ̀nkun ma di ban, warabìlen ko à tulokɔrɔ si !.
2670) Ni ɲɛtaanci ma ban, wùlu sàmìyɛ̀nɔ̀den tɛ gàla.
2671) Kònkòròbanfula ɲàna cɛ̌ bɛɛ kǔn na. Dùgàmàsàkɔrɔ ko : «Ne kɛrɛbɛtɛ ! ».
2672) À bɛ kùlu kùncɛ̀màjiri kɔnɔ ko àle ka jàn ni jiri bɛɛ ye kà sɔ̀rɔ : jiri bɛɛ ni à falenyɔrɔ dòn.
2673) Dùgu dòno min kàsìkàn ka di ni dùgu dòno tɔ̌w ye, ò ko man di dòno tɔ̌w ye.
2674) Kùncɛ̀ba jìgìsìgìyɔrɔ ye kùn-bɔ-ko-la ye.
2675) Mɔ̀gɔ̀ bɛ Ala ye n'i m'i jan.
2676) Mɔ̀gɔ̀dùn-wara ku wulilen tɛ mɔ̀gɔ sɔ̀rɔ.
2677) «À kɛra n kɔ» kɛ̀lɛ̀cɛ̀farin ka ca.
2678) «À kɛra n ɲɛ na» cɛ̀farin ka ca.
2679) Fɛn min ye dǎn kɛ, ò tɛ dɔgɔya.
2680) Dònòkɔ̀rɔ̀kunkolo, à tɛ dògo naji la.
2681) I ye kɔ̀nɔ bɛɛ den tà, e ma teenta ta tà ban.
2682) I ye min fǎ dɔn, ne yɛ̀rɛ y'o ba dɔn.
2683) I ye syɔ̌ o syɔ̌ dun, ne ye à bɛɛ jùkɔ̀rɔ̀ji mìn.
2684) I ye wɔ̀lɔ min fàga, ne y'o kili cɛ̀.
2685) Kà i yɛ̀rɛ kɛ npɛtɛba ye k'à sɔ̀rɔ : mìnkò kelen tɛ i la.
2686) Kamalenya tɛ dùgu tɛ̀mɛ.
2687) Kamalenyajama ye tìɲɛ ye, ǹka «Nìn ye ne salon-sɛ̀lɛ̀-kɔrɔ ye», ò tɛ fɔ.
2688) «Kunatɔ y'o furaduman dɔn»– «Mùn y'a sěn n'a bolo tìgɛ ? »
2689) Bùgùrìdàlaw b'u bolokɔni kelen sin dùgu mà.
N'o bɛ fɛn ɲɛ̀ mɔ̀gɔw ye, kà tan sin yɛ̀rɛw mà, nà kɛ fàama ye.
2690) Min ko à fǎ ka sǒ tùn ka ca, àni min ko : «Bɔ n fǎ taw ɲɛ, kà tɛ̀mɛ ! » ò tɛ kelen ye.
2691) Mɔ̀gɔ̀ caman b'a fɔ : «An ye cɛ̌ ye» so kɔnɔ, ni i ye cɛ̌w bìla kungo kɔnɔ ...
2692) Mɔ̀gɔ̀ tɛ màlo n'i ma kuma.
2693) «N cɛ̀ ka ɲì» su fɛ̀, ò ma fɔ bɔ, ni dùgu jɛra, à nà dɔn.
2694) N'i y'a fɔ su fɛ̀ ko : «N tɔgɔ cɛ̀bìlèn poro ! », ni dùgu jɛra, i nà ye.
2695) «N kǔn gànànen dòn» ò tɛ se fɔ la, «Fugula bɔ» ka teli ò ye.
2696) «Taa'fɔ n bɛɛnnakaw» ye ko : «N kɛ'n bɛ mɔ̀gɔ ye», ò tɛ se fɔ la, ù n'a mɛn.
2697) N'i ko i bɛ npògo dòn sàma na, n'i y'a kɛ, i ye koba kɛ, n'i ma se k'à kɛ, i ye kumaba lankolon fɔ.
2698) «N ɲɔ̀gɔ̀n tɛ n badenw na ! » ò ye tìɲɛ ye, ǹka «N ɲɔ̀gɔ̀n tɛ n fàdenw na ! », dɔ n'i tereke.
2699) «N ɲɔ̀gɔ̀n tɛ n badenw na», ò ye tìɲɛ ye, ǹka «N ɲɔ̀gɔ̀n tɛ mùsò wɛrɛ denw na», ò ye nkàlon ye.
2700) Ni jɔ̀nkɛ ko à ye se jùrùcaani na, min kɛra k'a sìri, à m'o càani.
2701) Dɔ ka nsìrànpànmuru, ò ye dɔ ka gantigɛmuru ye.
2702) Ni mɔ̀gɔ ko : «N ɲɔ̀gɔn basaɲimina tɛ», basa min bɛ ji la, i tɛ se k'o mìnɛ kà ɲimi.
2703) Ni mɔ̀gɔ ko : «N ɲɔ̀gɔn kogodala tɛ», kogo min ka kɔ̀rɔ i fǎ ye, i tɛ se k'o da.
2704) Ni syɛ̀muso fara, à bɛ kaka ko : «Ne tɔ̀lɔ̀len dòn», à k'à dɔn ko : «Jɛ̀tura sɛ̀bɛ̀kɔ̀rɔ̀-falen dòn sìnsan kɔnɔ : ò ɲɛmajɔ̀len dòn».
2705) N'i kamalennama tǔn cɛ̌ ka ɲì, à bɛ dɔn e kɔ̀rɔ̀len nukala la.
2706) N'i y'a mɛn k'i jàmu ye gɔngɔnduuru ye, i sěn fìla bɛ dùgu mà .
2707) N'i y'a mɛn : «N bolofɛn kùru-kùru», min ye à di i mà, ò bɛ à dɔn kà tɛ̀mɛ i kàn.
2708) N'i y'a ye i den cɛ̀ ka ɲì, cɛ̌ kà bɔ à ko la.
2709) «Nìn bɛ n fɛ̀ so» ye waso ye, ǹka «N bɛ se nìn na» i n'o bɛ yaala.
2710) Nsoŋe ye so dùgùlen ye, ǹka ɲɛ̀bɛrɛ bɛ bòndònkɔ̀nɔ̀fɛn dàma dɔn dè.
2711) Waso kɔ ye kùnnàngòya ye.
2712) Waso tɛ kun dàgàkòlònnàɲɔ na.
2713) Wùlu bɛɛ bɛ bǒ dun, ǹka min b'a ta da à ɲi kàn, ǒ dè ye bòdùnna ye.
2714) Balansan 4000 àni balansan 400 àni balansan 40 àni balansan 4 àni balansan kɔkurunin kelen, dùgùlen bɛɛ tɛ ǒ fǎn dɔn, sǎnko dunan ɲɛtaanci.
2715) Denmisɛnw ta kɛ'n bɛ pan-kà-n-mìnfura kari ye.
2716) Dònso den b'a tugu kà bǒ cì, à y'a dɔn : à fǎ bɛ suma dɔn.
2717) Dùgùmɛnɛ b'a ɲɛdonna sìgìlan cin.
2718) Koro ma à wulu bɔ à fàgàbaga la, fɔ à jènìbaga.
2719) Dùgùmɛnɛ ye à bɛ̀rɛ̀màdoro dè bon.
2720) Fàamàden tɛ kuma ni hakili ye.
2721) Kaana ma ban boso la, koro ko : à kɔnɔ bɛ fara kɛn fɛ̀.
2722) Ni sanji ye i ye togokolon na, à tɛ jɔ̀ tugunni .
2723) ɲɛdon kùn fɔlɔ, ò ye dònòkɔ̀rɔ̀nin kàlìfa ye.
2724) Fà tɛ kamalen fɛntigi la, ǹka nkaninkani b'a la.
2725) Sɛgɛ ka syɛ̀dènta tɛ kojugu ye, kà i sìgi kogo kan na kà à dun, ò ye ɲɛdon ye.
2726) Warabìlen ka kàba tiɲɛ ye kɔ̀rɔ̀len ye, ǹka : «Kunu ta ye n kɔnɔ tɔ̀n, n nà taa ni tasuma ye n bolo bì», tìgì tɛ fòro la dɛrɛ.
2727) Wùlu kà cɛ̀kɔ̀rɔ̀ba cin, ò ye tìɲɛ ye, ǹka ǒ sànnàyɛlɛma, ò wowo, ò ye cɛ̀kɔ̀rɔ̀ba-la-ɲɛdon ye.
2728) Yàada man ɲì.
2729) Jidɔn Mɔriba tora kɔ̀lɔ̀nkɔ̀nɔ̀ji la.
2730) Ji bɛ dɔnbaga fɛ̀ cɛ̀jan ye.
2731) Ji ma màsa dɔn.
2732) Mɔ̀gɔ bɛ to i dɔnkɔnin ji la.
2733) Jàlàkì tɛ baji la.
2734) Kurun tɛ bònya firi mà.
2735) Kurun tɛ bònya jèliba mà.
2736) Ni mɔ̀gɔ dèlìla kɔ̀lɔn na, don dɔ i bɛnà bìn à la.
2737) Sǒ ka jugu à dɔnbaga mà.
2738) Bànàbàgàtɔ yaalayɔrɔ tɛ sɛ̀lɛ̀do ye.
2739) Gàntɔ sènna sàmàyɔrɔ tɛ sɛ̀lɛ̀do ye.
2740) «Bò tɛ wùlùbo bɔ», syɛ̀mùsòkɔrɔ ko àle bɛ à ladège, jɛ sìgìra à ta kǔn na.
2741) Mɔ̀gɔ kàna i ni mɔ̀gɔ kɛnyɛ n'aw man kan.
2742) Don o don cɛ̀farin sì man ca.
2743) «N mɛnna n ka ko la» àni «N tora n ka ko la», òlu bɛ ɲɔgɔn kɛ̀rɛ fɛ̀.
2744) Fàama kɛ̀lɛ̀baga, kara b'a la.
2745) Fàtɔ laadibaga ye dùgaw jugu ye.
2746) Mɔ̀gɔ̀ tɛ fàtɔ laadi dùgùtìlàmà-yaala la.
2747) Fiyen ta mùn bɛ ciyɛntamuso ko la ?
2748) I jɔ̀len kùn tɛ ye bàro min na, i sìgìkun tɛ yèn.
2749) Ji min bɛ dùfon kùnu, à t'o bɔ jǒkɔ̀ɔnìn ye kà kùlùsi fòron.
2750) Mɔ̀gɔ̀nìnfin bɛ tunu ji la yɔrɔ min, ò tɛ bǎ tagayɔrɔ ye.
2751) Kolo min ye nàmàkɛ bàli, wùlùkɛ dunfɛn tɛ.
2752) Kùnkolo yaalalaba bɛ se à cìbaga mà don dɔ.
2753) Kolokòto bɛ ntàki sìdɔgɔ bɔ.
2754) Kɔ̌ kùnba kà à ka jǎ kɛ, ò ka fìsa kàrìsa dennin kelen ka sòli ye.
2755) Mɔ̀gɔ bɛ se sǒ la, i t'i sìgi à nu kàn.
2756) Mɔ̀gɔ kàna diɲɛ tan ni i disikolo ye, n'o tɛ, diɲɛ tɛ kari, i disi bɛ kari.
2757) Mɔ̀gɔ̀ t'i yɛ̀rɛ bìla kɔ̀lɔn kɔnɔ ko «Ala ye màsa ye».
2758) Mɔ̀gɔ̀mìnɛ̀wara min tɛ su fòron, à tɛ tìle fòron, denmisɛnw nà ù ɲɛnajɛ ò ku la don kelen.
2759) «N ye ko bɛɛ ɲɛdɔn», i kùnnàkalakala tɛ ban.
2760) «Ne ye nǐn fǎn dɔn binjan na», binkɔɔlɔ tɛ ban i kùnkolo la.
2761) Ni fa ye mɔ̀gɔ min dòn warakalanden tàli la, kɔngɔtɔ sìcogo bɛ ɲɛ̀ i ta ye.
2762) Ni mɔ̀gɔ t'i sǐ dàma dɔn, n'i y'i sìbànko kɛ, i n'i sǐ dàma dɔn.
2763) Ni màfìɲɛ̀ya nège bɛ ɲɛ̀bɛrɛ la, à b'a yaala syɛ̀kulukulu da la.
2764) Ni nkolonin ye i sanga bǎ mà, biɲɛkalakurun, ǒ nà aw bɔ ɲɔgɔn mà.
2765) Ni ɲaga-n-yɛ̀rɛ-la ye kili da wàada la, màgo-tɛ-ko-la b'a cì.
2766) Ni ɲɛkili y'a yɛ̀rɛ ye lɛ̀fɛ kɔnɔ, laadili banna.
2767) N'i ko burufyɛla mà : «N ɲɛ fyɛ», i tɛ jɔ̀rɔ i ɲɛden panko la.
2768) N'i y'a mɛn : «I tɛ sɔ̀rɔ jɔ̌ la», min dara i tɔgɔ la, i nà sɔ̀rɔ ò la.
2769) ɲàamɛ dɛsɛra dòni min kɔrɔ, sǎnko fàli ɲɛtaanci.
2770) «Ò man gɛ̀lɛn ! Ò man gɛ̀lɛn ! » ǒ dè ye Gɔnba ka sànsɛnɛ labalan.
2771) Syɛ̌ da ka dɔgɔ burufyɛ la.
2772) Yɛ̀rɛ̀dɔ̀nbali tɔgɔ ye ko : yɛ̀rɛ̀fàgànci.
2773) Kɔdimifura b'a fɛ̀, ɲɛdimifura t'a fɛ̀.
2774) Kɔ̀mɔ dabɔra sugunɛkɛ kùlùsi la kamà.
2775) Mɔ̀gɔ bɛ i dɔnko la kà à to.
2776) Abada, mɔ̀gɔ̀ tɛ se à da la.
2777) Baladen bɛɛ tɛ fɔta ye.
2778) Tìɲɛ bɛɛ tɛ fɔta ye.
2779) Bɛɛ tɛ kuma sòboli.
2780) Cɛ̌ mìnbali tɛ tìɲɛ̀ fɔ.
2781) Da dè ye i janjugu ye.
2782) Dɔ̀nkìlìdàla ko : «Sikeyi ! », à tɔ̌ b'a kɔnɔ.
2783) Fɛn tòlìlen bɛ bɛɛ ka so, ǹka mɔ̀gɔ min ye i ta wɔgɔbɛ, ò kasa bɛ se yɔrɔ bɛɛ.
2784) Mɔ̀gɔ kàna kɛ nkɛɛrɛn ye k'i yɛ̀rɛ fùru fara.
2785) Ni mɔ̀gɔ ye i fàrìkolo yɔrɔ bɛɛ tɔgɔ fɔ, à laban i nà i yɛ̀rɛ nèni.
2786) Kɔnkɔnnin ko : 'Ko bɛɛ ma nà bugayici kamà'.
2787) Kuma bɛɛ ma nà ni fɔli ye.
2788) Kɔnɔjugu bɛ tɛ̀mɛ yɔrɔ dɔ la, dajugu tɛ tɛ̀mɛ yèn.
2789) Kuma man di, kumabaliya man di.
2790) Mɔ̀gɔ bɛ cɛ̀ɛnɛ dùgu ma, i bɛ wuli, ǹka n'i cɛ̀ɛnɛ̀na i nɛ̀kala kàn k'i bìn, i tɛ wuli.
2791) Mɔ̀gɔ̀ si tɛ «ùnhun» laminɛ kɔrɔ dɔn.
2792) Mɔ̀gɔ̀ t'a fɔ waliden mà «I sungurunba ! », i ta bɛ i bolo, i t'o laban dɔn.
2793) Ni dalateliya ye mɔ̀gɔ bìla ko min na, sènnàtɛ̀lìya t'i bɔ ò la.
2794) N'i ye i kùnfɔ̀yɔrɔ caya, à laban i nà i kùnfɔ i jugu ye.
2795) Bànàbàgàtɔ tɛ ŋuna dùgu dɔ la, ǹka à b'a fɔ : «N ka bàna bìlèlen bɛ bì».
2796) ɲɛ bɛ ko dɔ ye, da tɛ ò fɔ, tulo bɛ kuma dɔ mɛn, da t'o fɔ.
2797) Sǎ sěn bɛ à kɔnɔ.
2798) Dalateliya tɛ mɔ̀gɔ dòn barikada la ni à ma di i mà.
2799) Kɔ̀nɔ sanfɛkan àn'o dùgùmàkan, ò tɛ kelen ye.
2800) Da tugulen tɛ ta fyɛ.
2801) Ko-kɛ-n-kelen-na bɛ wùlu kɛ k'à buran fàna.
2802) «N da man fiɲɛ, ǹka n da jùkɔ̀rɔ̀la ka màgan».
2803) Ni sǔ y'i dògo à kòbaga la, i nɔgɔlen bɛ taa lahara.
2804) N'i y'i dògo i myɛ̌ na, sògo bɛ dun i kɔrɔ.
2805) «Cɛ̀nin tɛ mɔ̀gɔ ye», ò b'i da la, ǹka cɛ̀nin yɛ̀rɛ k'à fɔ ko àle tɛ mɔ̀gɔ ye, wa !
ò tɛ mɔ̀gɔ ye.
2806) Da tɛ ŋàna to.
2807) Min bɛ fɔ waraba sǔ kùnna, ò tɛ fɔ à ɲɛnama kùnna.
2808) Fàama bɛ kɔrɔfɔ à kɔ.
2809) Mɔ̀gɔ n'i sɔ̀nfɔ̀baga tɛ diya.
2810) Fànàya jùjɔn ye yɛlɛmisɛn ye.
2811) Naafigiya jùjɔn, ò ye yɛlɛmisɛn ye.
2812) Naafigiya kǔn ye bɔ̀nɛ kà bɔ à la ye.
2813) Bǐ mɔ̀gɔ̀ tɛ mɔ̀gɔ kǔn tu-kojugu fɔ, fɔ à di-kojugu.
2814) Den min ko : «Kòlòntàntulu sànta bɛ dɔgɔfyɛ la», ǒ sɔ̀ngɔ d'o mà, ǒ kà taa à sàn.
2815) Fàna mǎ ka di, ǹka n'i ye bolokuru ye fàna kòto la, à ma à ka mɔ̀gɔ fànàya, dɔ ta fànàya dòn.
2816) Foyi man jugu fàna mà «I bɔ n da la» kɔ.
2817) Fɔ tɛ mɔ̀gɔ̀ ban.
2818) Kon tɛ bon bɛɛ da la.
2819) Mɔ̀gɔ màɲìnìna, n'i ma sɛ̀gɛn, i nà ɲìnɛ.
2820) Naafigi bɛ yɔrɔ min, furu duman tɛ bɛ̀n ò yɔrɔ la, wuyafɔla bɛ yɔrɔ min, kànù duman tɛ bɛ̀n ò yɔrɔ la.
2821) Naafigi nɛ̀kala bɛ dùgu cì.
2822) Ni fàna y'i mìnɛ i bǒ kùnna, i b'i sìgi à la.
2823) Ni fànaw mìnɛ̀na, «N y'a mɛnw» bɛ ji kɛ bàrànin kɔnɔ.
2824) Ni naafigi dònna mɔ̀gɔ ni i ka kùlùsi cɛ, i bɛ à bɔ k'à fìli.
2825) ɲɛ caman ka di, ǹka ò tɛ à sènkɔ̀rɔ̀fɛnw ye.
2826) ɲɔgɔnsɔnfɔ bàro tɛ mɛn.
2827) Sɔ̀nfɔ̀baro man di.
2828) Sìgìɲɔ̀gɔ̀n-sɔ̀nfɔ, ò ye dateliya ye, ni sìgi mɛnna, sɔ̀ntigi bɛ dɔn.
2829) Sɔ̀nnɔ̀làbɔ̀la tɛ kɔ̀li sɔ̌n na.
2830) Sɔ̀rɔ̀ si tɛ naafigiya la bàlàwu kɔ.
2831) Syɛ̀den tɛ mɔ̀gɔ min fɛ̀, à man kan jàkùmàwara k'i ka kumajugu sɔ̀rɔ.
2832) Tulogeren bɛ fàna se kùncɛ̀gan mà.
2833) «Kàrìsa kɔnɔma dòn» ò ye tìɲɛ ye, ǹka «I den ye mùn ye ? » àni «I bɛ jìgin don jùmɛn ? » ne t'o la.
2834) Ni bìlakòro ye kàla turu bàninkɔ̀nɔ bòda la, n'a ko à bɛ òlu yaala, à tagara à yɛ̀rɛ yaala.
2835) «I da ye fàlàkɔ̀bin tìgɛ».
2836) Tìnbànin dìngɛ̀nsènìba, i bɛ bɔ i bɛnbakɛ kolo kàn.
2837) «E ye fiɲɛ ye : ni sanfiɲɛ cìra, bɛ̀nyɔrɔ t'a la».
2838) I tɛ ɲɛ̀ ji min na dònni kɔ, ò la nàgàkɔrɔ cɛ̀kun tɛ.
2839) Kà i sɛ̀mɛ kogo la, kogo nà foron, kà i sɛ̀mɛ jiri la, jiri nà kari, n'i y'i sɛ̀mɛ i yɛ̀rɛ la, i nà don dɔ ye.
2840) N'i ko i bɛ dòn ko la, i kà dòn à la i sěn fɔ i kǔn.
2841) Ni mɔ̀gɔ bɛ dòn bòtɔnɔ na, i kà dòn à la fɔ i pàsa fìla kà nɔrɔkɔ à la.
2842) N'i sera kɔ̌ la, sani kà kɔ̌ mini-mini, i sěn dòn ji la ko kelen.
2843) N'i bɛ to ji la, i kà to ba la.
2844) N'i tɛnà ɲɛ̀ bɔ̀gɔ̀dun kɔ, e ni dùgùtigi kà kɛ̀lɛ kogoninkuru nɔ̌ fɛ̀.
2845) N'i ye nɛ̀gɛ fìli dùgu mà, à ko «gengele», n'i ye nɛ̀gɛ bìla, à ko «gengele», hali n'i tìlènna k'à fìli, à tɛ foyi fɔ nɛ̀gɛ̀kan kɔ.
2846) «N kɔrɔtìgɛ̀ra», - «I kɔrɔmàgàyàlen dòn».
2847) Kɔrɔtigɛlikan tɛ jèli dòn kɔ̀mɔ nɔ ko «Syɛ̀sogo ka di».
2848) Buntèni ka dɔgɔ, ǹka mɔ̀gɔ̀bolo tɛ da à kàn kà Ngala tara.
2849) Buntèni ka dɔgɔ, ǹka à tɛ kùru kà bìla jufa la.
2850) Cɛ̌ bɛ kàsi, ɲɛji tɛ bɔ.
2851) Cɛ̌ dɔ ka sùrun, à ka dùlɔ̀kìkan tɛ mìnɛ.
2852) Tàafe sìrìlen bɛ caman jǔ la, ò tɛ mùso ye.
2853) Cɛ̌ mìnbali tɛ mɔnɛ bɔ.
2854) Cɛ̀farin ɲɛ ko sìgìdolo, jitɔkolonba ko fàla ngominama.
2855) «N tɛ siran e ɲɛ, e tɛ niminɛmɛlɛkɛ ye».
2856) Cɛ̀fàrìnso dè ye nsàbànlɔnpɔn ye, dɔ bɛ tìgɛ, dɔ bɛ mɔɔnɔbɔ.
2857) Denkɛ bɛɛ tɛ cɛ̌ ye.
2858) «Dibiden tɛ cɛ̌ ye», ko : «Dɔ k'i da à dayɔrɔ».
2859) Kɔlɔtobila y'a dɔn ko dibijiri ye cɛ̌ ye.
2860) Ni i tɔ̀ɲɔgɔn y'i tan k'i fìli dàɲaga la, n'i m'a tan k'a fìli koroɲaga la, i ba y'i feere, à m'i den.
2861) ŋàna mà man di fɔ kobilen don.
2862) Cɛ̌ bɛɛ ye cɛ̌ ye, ǹka nukɔrɔsima dè ye wara ye.
2863) Socɛ ni kungocɛ man kan.
2864) Tugu ye kungokɔnɔsi ye, bɛɛ b'a dɔn fùnteni bɛ so.
2865) Dɔgɔya tɛ kɛ̀lɛ sà, dùsùkùntànya dè b'a sà.
2866) ɲɛtugu tɛ gàlòye sà.
2867) Sǔ bìlàko ni ɲɛnama bìlàko tɛ kelen ye.
2868) Wali dùsu tɛ ba tìgɛ.
2869) Bobo bɛ sùgo, ni dùgu jɛra, à ɲɛfɔcogo bɛ à kɔnɔgàn.
2870) Myɛ̌ màlo bɛ myɛ̀-dènnin na.
2871) Ni dosokɔrɔ ye i kà à myɛ̌ na, kolokurun caman bɛ à mǎjɛ̀.
2872) Ni dunankɛ màlòyàra kà ji mìn kɛnɛ kàn, i nà i kòlìji mìn ɲɛgɛn na.
2873) N'i siranna ɲɛ ɲɛ, i tɛ se kà kùnkolo boso.
2874) Siran jùjɔn ye kɔfilɛli ye.
2875) Surɔgungurunfin : à tɛ cɛ̀baw fàga, ǹka à bɛ ù lasiran.
2876) Dùnùkan ka bòn, à bɛ mùso kɛ̀rɛ la.
2877) Don bɛɛ n'a sɛ̀gɛn dòn, mɔ̀gɔ man kan kà jɔ̀rɔ i ɲɛtaakun miiri la.
2878) I tɛ tìgɛ bùbasi dendogo la, fɔ ni kɛnɛmata ye mɔ̀gɔw labɔ.
2879) San fìnnen bɛɛ ji tɛ nà.
2880) San fìnnen, dàbàli bɛ fiɲɛ fɛ̀.
2881) Ko bɛɛ jɔ̀rɔ bɛ «n-tɔgɔ-nà-tiɲɛ» na.
2882) Ni tɛ fìla ye !
2883) Jɔ̀n-n-suma-na, à bɛ màájà tù kà bìla i kan na.
2884) K'i cɛ̀ɲɔgɔn tànu, à t'i kɛ mùso ye.
2885) Mɔ̀gɔ̀ tɛ dɔgɔya i sɛ̀lɛ la.
2886) Bòli kojugu ye siran ye.
2887) Cɛ̌ kà bòli ye tǐɲɛ ye, e t'i kɔ filɛ fyewu, jàtìgɛ̀li b'a la.
2888) Cɛ̀ya màsiri tɛ jitɔya ye.
2889) Jitɔ kùnko man dɔgɔ.
2890) Kɛ̀lɛ man di jitɔ la.
2891) Mɔ̀gɔ siran o siran, i t'a fɔ i jùkuna mà «Bɔ n kɔ».
2892) Ni mɔ̀gɔ ko : «I ye karatɔ ye», n'i ni waraba bɛ̀nna kungo la, i n'i merun.
2893) Ntanan sìrìla nàma jǔ la, bòli banna.
2894) Suruku b'a siranbagatɔ dɔn.
2895) Yiranyirantɔfana ye mɔ̀ni ye.
2896) Cɛ̀bà jitɔ bòlìkan ye ko : «Mugu banna, kìsɛw bɛɛ banna».
2897) Kɛ̀lɛ̀màbolila tɛ kɛ̀lɛ̀jugu tɔgɔ ɲuman fɔ.
2898) Kɛ̀lɛ la cɛ̌ jitɔ, ò ka fìsa «Nìn so ìn tɛ bon» ye.
2899) Kɛ̀lɛ la, bòlìbàgà fɔlɔ, ò ye yɛlɛfɛn ye.
2900) Jɔ̀nmuso tùn bɛ sì kɛnɛ mà, à ye so sɔ̀rɔ, à ko : «Wǒ b'a la».
2901) Bǎ ye bùlon sɔ̀rɔ, à ko : «Fanfan».
2902) Ni kunatɔ ko : «A'ye n sɔn tìga la ! », n'a jɔ̀nna ò la, a'ye tìgàbɔrɛ jìra ò la.
2903) Fulajɔn dɛ̀gɛ̀nɔ̀ɔnìtɔ, n'o kɛnyɛna ni mìsi kàsìtɔ ye, à ko : «Nɔnɔ m'a se».
2904) N'i ye kɔ̀rɔ bìn, i ɲɛ bɛ bɔ dɔgɔ fɛ̀.
2905) Fìlàkwàmàso ye dùgu wɔɔrɔ sɔ̀rɔ, hali bì, e k'i bɛ nùgùrɛ̀juru gɛ̀lɛ̀ya bìlen !
2906) Mùsòkɔrɔ sìgìlen ko : «Tòkuru ka bòn» mùso min sàra ni sònkala ye, ò tɛnà nìn fɔ.
2907) Dùsu ye ji goni ye, à tɛ mìnnɔgɔ ban.
2908) Dùsùdìmìntɔ kɔ̀tìgɛ̀nɔ man ɲì.
2909) Dùsùkun bɛ mɔ̀gɔ tiɲɛ, à tɛ mɔ̀gɔ ɲɛ̀.
2910) Dùsùmàngo b'a yɛ̀rɛ màgo sà.
2911) Dùsùmàngo dǎn ye bada ye.
2912) Dùsùmàngo fɛ̀sigi man di.
2913) Dùsùmàngo tɛ delili kɛ.
2914) Dùsùmàngo tɛ ɲanikun fɔ.
2915) Dùsùmàngo tɛ waliden tɔ̀nɔ dun.
2916) Dùsùmàngo tɛ fa tògoni na.
Sani k'à to à kà suma, à bɛ wuli.
2917) Falanin dùsùmàngo, i ba sɛgɛrɛko b'i kɔnɔ.
2918) Jigoni fìla tɛ ɲɔgɔn sogin.
2919) Funu ye fàtɔ̀ya kùnkurun ye.
2920) Kunatɔ dùsu, à tɛ suma bɔ̀gɔ̀mɔ̀yɔrɔ la.
2921) Ni dùsùkasi y'a to i kà bolokuru kɛ kà bàla ɲɛnama cì, san'i kà jolo bɛɛ bɔ à la, i dùsu nà suma.
2922) N'i fununa kà sègìfàfinikisɛ bɔ̀n, san'i kà ban à tɔ̀mɔ na, i dùsu bɛnà suma.
2923) Ni fɛn o fɛn goniman sera i mà, i bɛ à sumalen lasègin.
2924) Ni san sòlìla kà kulu don o don, sanji bɛ nà ò don.
2925) Sògo kùmùlènkɔrɔ kɔ̀gɔ̀làbɔ man go.
2926) «À bìlà ! » - «N t'a bìla». Tasuma tɛ.
2927) Kàrìsa kɔ̀ni ye ntòri ye, à tɛ se kà yɛ̀lɛn jiri la ni à yɛ̀rɛ ye, ni mɔ̀gɔ ye à sěn dǒn-dòn, à bɛ bìn.
2928) Kàrìsa, n'a ma mɔ̀gɔ ta mɛn, à nà Ala ta mɛn.
2929) Kàrìsa ni fosi man kan gungurun kɔ.
2930) Syɛ̀kili fìla sìri ka di ɲɔgɔn na kɛɲɛkɛkɔrɔ fìla sìrìli ye.
2931) 'Cɛ̀ ! à to !' N'i m'a to, n'a tònna i kɔrɔ, i nà kɔnɔgàn à cɛ̀ko la.
2932) Denmisɛnnin bàncìmàna, i nà tɛ̀mɛ dàgànìn caman datugulen na.
2933) «N nà n ta kɛ», ò den tɛ dòn da la.
BANGE.
Kɔnɔmaya.
Ni muso ye kɔnɔ ta, a bɛ taa bɔ a somɔgɔw ye.
Somɔgɔw fana bɛ sɛwa k'a fɔ: An ye nafolo ma tiɲɛ.
A segintɔ, u bɛ ɲɔ di a ma. Dɔgɔmuso dɔ n'a bɛ segin a cɛlaso la.
Musokɔnɔma man kan ka baara kɛ yaasa a kɔnɔ kana tiɲɛ.
A man kan fana ka sɛ faga suw la. A ma kan ka jigi kɔlɔn kɔnɔ.
Ni a ye ko kɛ a man kan ka min kɛ a den bɛ sa.
jiginni.
A bɛ fɔ ko muso bɛ baara la, n'a bɛna jigin.
O tuma, musokɔrɔbaw bɛ taa filɛlikɛlaw ɲininka yaasa ko jugu kana a sɔrɔ.
O fana b'a fɔ: A ye muso ɲininka, min b'a kɔnɔ, a k'o fɔ, ni o tɛ, a tɛ jigin.
A ye a da falen suw la.
A ma a cɛ fɔlɔ tɔgɔ fɔ.
Muso bɛ a kɔnɔkuma bɛɛ fɔ, o kɔ a bɛ jigin.
N'i y'a mɛ ko tinkɔrɔsigi musokɔrɔbaw minnu bɛ muso kɔlɔsi a jiginwagati, o de ko don.
Cɛ b'u sara ni siramugu ni kɔkɔ de ye.
U bɛ den ko, k'a furakɛ n'a banara.
Ni muso jiginna, cɛ b'a fɔ a sigiɲɔgɔnw ye.
Muso somɔgɔw bɛ na ni safuna, ni finiw ni filenw ye.
Cɛ bɛ kɔkɔ di.
Musow tɛ jiginni gundo bɛɛ fɔla cɛw ye.
Fɛn minnu don, u dɔgɔlen don.
Cɛw tɛ se ka a dɔn.
Jubaatɔya Tile seegin.
A bɛ fɔ muso ye ko a ka dɔgɔkun kelen kɛ so kɔnɔ.
O kun ye de, den barajuru ka bin.
Den tɛ banbu yaasa a kana a dimin.
Tile seginnan don, muso ni a den bɛ labɔ so kɔnɔ fitirida fɛ.
U bɔtɔ, cɛmɛsɛnni dɔ bɛ kala minɛ ɲɛfɛ ani daba.
Ni den ye c ɛ, u bɛ dugu cɛci siɲɛ saba. Kala ni daba bɛ min bolo, o bɛ kule fana siɲɛ saba.
Ni den ye muso ye, cɛnin b ɛ kala ni daba ta, o bɛ kule siɲɛ naani ka dugu cɛci siɲɛ naani.
U bɛ taa sirankunbɛn dɔ la ka denba ko yen ni jalabulu balabalalen ye ka mɔgɔ juguw gɛn.
O bɛɛ kɔfɛ, muso bɛ musɔrɔ bilenman siri kalo saba kɔnɔ.
Den min tɛ lamara.
Ni ɲamɔgɔden wolola, o bɛ faga walima a bɛ bila kuluwo la.
Muso cɛ bɛ ɲɔ di k'a tobi, bɛɛ bɛ wele ka dumuni kɛ.
Farafinna kodɔnnaw b'a fɔ ko ɲamɔgɔden kɛ ka di dutigi ye, sabu bɛɛ bɛ sa k'a to.
Ni ɲamɔgɔden ye muso ye, a tɛ faga, sabu a bɛ taa mɔgɔ wɛrɛ ka du jɔ. A furunafolo bɛ na so kɔnɔ.
Den dɔ wolola an fɛ yan, mɔgɔ si ma se ka a dɔn ni cɛ dɔn walima ni muso don.
Cɛtɛmusotɛ tun don.
Bɛɛ hakili la ko kabakoden don.
A tun masiranɛn don.
Mɔgɔ si tun tɛ se k'a fɔ a ye.
A denma, dɔw tun ko ko ka a lafili, u tun siranɛn.
Dɔw ko ko jinɛ don ko ni min y'a lafili, k'o bɛ sa, n'o tɛ subaga ye.
Subaga dɔrɔn de tun bɛ se k a lafili.
A fɔra dɔ ye.
O sɔnna k o b ɛ lafili kɔji rɔ, nka fo ni mɔgɔ sɔnna k'a ta, ka taa n'a ye kɔ la.
Mɔgɔ ma sɔrɔ.
O den balolen don bi.
A ba t'a jira mɔgɔ la, nka bɛɛ b'a kɛcogo don.
Denkundi.
Ni den wola a bɛ kalo saba kɛ, a tɔgɔ bɛ sɔrɔ ka da ni cɛ don, nka ni muso don a bɛ kalo naani de kɛ.
Ni muso ye den caman sɔrɔ, a cɛ bɛ ɲininka n'a y'a sɔrɔ a ta de ye den ninnu bɛɛ ye.
Den fila minnu fɔlɔ bɛ sɔrɔ, olu tɔgɔ bɛ da cɛ fa la walima a ba, ni cɛ ni muso don.
Den sabanan, o tɔgɔ bɛ da muso somɔgɔ dɔ la, ni fa tɔgɔ ma da, ba tɔgɔ bɛ da.
Ni den caman sɔrɔla, fa nincinininw tɔgɔ bɛ da.
Denw tɔgɔ bɛ da nin cogo de la, ka bɔ kɔrɔkunda ka na dɔgɔkunda.
Denkundidon, ɲɔ bɛ kɛ dɛgɛ ye ka nama sɔn den tɔgɔ la.
Filen kelen bɛ lafa ɲɔ la ka den kunsigi dɔ da o sanfɛ ani dɛgɛ fitini.
Den bɛ bila dugu ma ka kule siɲɛ saba a tulo kɔrɔ.
Muso dɔ bɛ na den ta k'a bɔ dugu ma.
Dɛgɛ fitinin bɛ da ba ten na.
Dɔnkili bɛ da, dɔn bɛ kɛ.
Nka cɛw tɛ dɔn kɛ. O ma daga.
Musow bɛ kɛnɛ labo, ka fa ni ba tanu safuna ni ɲɔ ni tiga ni kɔgɔ la .
Den bɛ kɔrɔbaya, ka ŋunuma, ka tila ka tɔgɔma.
BOLOKOLI.
Bolokoli nafa.
An bɛnbaw ye nin laada sigi diɲɛ kɔnɔ.
An mɔkɛw y'a labato u bɛnbaw sago la.
Olu fana ko an k a labato.
O de kosɔn farafin tɛ se ka bolokoli dabila.
U bɛ maloya n'u ma a kɛ.
Nin jamana nin kɔnɔ, a bɛ gɛlɛya bolokoli ka dabila, sabu a kɛlibaliya yɛrɛ ma di denmisɛnw ye, cɛ ni muso.
Den bɛ ban fa rɔ n'a ma sɔn k'a boloko.
Fa bɛ kɛ den jugu ye.
Fa balimaw ni a sigiɲɔgɔnw ni a buranw, bɛɛ b'i ban a la.
Furuɲɔgɔnya bɛ tiɲɛ.
A tɛ muso sɔrɔ bilen bilakɔrɔ mana taa yɔrɔ o yɔrɔ, a bɛ kɔrɔfɔ: nin ɲɔgɔn bilakɔrɔkɛba ma boloko.
A bɛ lamaloya fan bɛɛ.
Mɔgɔ si tɛ a bonya.
Bɛɛ b'a fɔ a ma Bilakɔrɔ.
Muso min fana ma boloko, o tɔɲɔgɔnw bɛ yɛlɛbɔ a la, a bɛ kɔrɔfɔ: Nin npokɔtigikɔrɔba nin ma boloko hali bi.
A dimin ka bon.
Farafinna, bɛɛ bɛ jɛ ka fɛn bɛɛ kɛ.
Bɛɛ bɛ fara ɲɔgɔn kan ka denw boloko.
Bolokoli labɛnni.
Dɔndɔgɔda.
Ni den ye bila don, san saba o kɔ, a bɛɛ boloko.
Den san tan ni wɔɔrɔ, fa ni ba bɛ a boloko. U bɛ don fɔ a la.
Dɔgɔtigɛ.
Ni bolokoli bɛ kɛ, dɔgɔtigɛ bɛ dɔgɔda.
Musow bɛ dɔn kɛ ni dɔgɔ fɔlɔw sera dugu kɔnɔ.
Ni o dɔgɔtigɛ fɔlɔ tɛmɛna, bilakorow bɛ na ni sidɔgɔ ye.
Biire.
Ni siɲɛnnadɔgɔ tigɛra, u bɛ biiredɔgɔ tigɛ.
N'o banna, u bɛ bin dɛbɛn min bɛ kɛ biire ye.
N'u banna o bɛɛ la, u bɛ taa u ka kuntigi ka so, u baw bɛ dumuni tobi ka taga a di u ma.
N'o tɛmɛna minnu bɛna boloko, olu bɛ taa ni sirasiri fila ni ɲɔ mude fila di cɛkɔrɔbaw ma.
Nka u la bɛɛ kɔrɔkɛba, o bɛ sirasiri saba ni ɲɔ mude saba de di.
Cɛkɔrɔbaw fana bɛ o ɲɔ kɛ dɔlɔ ye, ka sira tila u ni ɲɔgɔn cɛ.
U bɔdon fɔlɔ biire la, o de ka kan ka bɛn dɔlɔ mɔwagati ma.
U bɛ taa bugun tigɛ, dɔ b'i da a kan. Cɛkɔrɔbaw b'a minɛ a kɔnɔ ma, ani a sen ni a bolo, ka a sama dugu ma.
Labɛnni Laban.
Ni bolokoli tɔ tɔra tile tan ni fi la, bolokodenw ban bɛ dumuni duman dilan u ye.
U bɛ fura d'u ma min bɛ u kɛ cɛ kisɛ ye.
Fura dɔw bɛ kɛ dɔlɔ la k'a d'u ma.
siɲɛtigɛ.
Siɲɛtigɛ don, dɔlɔ bɛ dilan. Sema bɛ sɛ kelen di bolokoli labɛnbagaw ma.
Siɲɛtigɛ bɛ daminɛ alamisa walima tɛnɛn walima juma wali tarata.
U tagatɔ u bɛ sɛ faga bungun na, u bɛna min tigɛ.
U b ɔ fara b'a la k'a bolo fitini tigɛ, ka sɛ si siri a bolo tɔw la, k'a ta ka taa so.
U bɛ sɛ biɲɛ jeni ka taa n'a ye so, ni sɛ biɲɛ tununna, u bɛ ba kelen di sema ma.
U dontɔ so, u bɛ jenbe fɔ, ka dɔnkili da.
U b'a jira sema fɔlɔ la, ka tila k'a jira tɔw la.
U bɛ tila k'a sira gajiri dɔ la fo bolokoli don.
Jama jigi.
Mɔgɔ o mɔgɔ ladɔnniyara ko bolokoli bɛna kɛ, olu bɛɛ bɛ na ni fini, ni ɲɔ, ni malo, ni tigadɛgɛ, ni tulu ni sogo ye.
Nka benkɛw bɛ na ni kulusi ni duloki fana ye k'o fara bolomafara kan.
Bolokoli labɛnni fangama bɛɛ bɛ balimaw ni teriw de kan.
U ka bolomafara ka bon ni den fa n'a ba ta ye.
Denfa bɛ dɔlɔ dɔrɔn de dilan ka a di mɔgɔw ma siɲɛnnɛ don ani jumadon sɔgɔma bolokoli kɛlen kɔ.
Ni muso de ka kan ka boloko, dɔlɔ bɛ min siɲɛ fila dɔrɔn de siɲɛnnɛ don ani bolokoli kɔ.
Ni bolokoli tɔ tora tile tan, bolokoden kɔrɔmusow bɛɛ bɛ na ka tobili kɛ dunanw ye.
Alamisadon.
Jumasu, bolokodenw bɛ si u ɲɛn na.
U baw bɛ to tobi u ye ani dɔlɔ, k'o di jenbefɔlaw ma.
Nka wari de bɛ di fɔlɔ, ani siramugu balima tɔw ani jenbefɔlaw ma.
Musomanniw bɛ boloko alamisa wula fɛ.
O don u bɛ duloki ɲuman don bolokodenw kanna.
U bɛ woro minɛ u ɲin na. U bɛ layaala o cogoya la dugu kɔnɔ, ka dɔn kɛ fana.
U kɔrɔmusow bɛ u fifa ni lɛfɛ ye, sabu funteni b'u la.
N'o makan bɛɛ banna, u b'u lasigi jiri dɔ kɔrɔ.
Musow bɛ kɛnɛ bɔ ka tanuli daminɛ.
Cɛmɛsɛninw minnu ye ɲuman k'u ye, u b'olu tanu.
U bɛ ɲɔ di, ka malo di, ka fini di ani kɔɔri ani safunɛ.
U bɛ malo ni fini bɔn u sen kan; o bɛɛ kɔ, jenbe bɛ fɔ ka hugutabun fɔ.
Bolokodenw bɛ dɔn kɛ.
Bɛɛ b'i girin ka don dɔnkɛnɛ kan.
O kɔ bolokodenw bɛ jira sema la. U bɛ don biire kɔnɔ.
Baw bɛ dumuni dilan, ka woro san ka taga bɔ u den na.
Sinɲɛna bɛ daminɛ dugutila fɛ.
Bolokodenw bɛ taa woro ɲinin u ba fɛ, ba fɔlɔ bɛ woro saba di, filanan woro fila, sabanan woro naani.
Minnu bolokora ka kɔrɔ, olu bɛ woro ninnu lamara fo sɔgɔma.
Jumadon.
Sɔgɔma jɔnna u bɛ taa ni bolokodenw ye bolokoyɔrɔ la.
O wagati bolokolinumu dɔgɔlen bɛ kɛrɛfɛ.
A bɛ bɔ ka na u bɛ boloko.
Bolokoli mana ban, bolokoden kɔrɔw bɛ marifa ci u tɔgɔmatɔ bolokodenw ɲɛkɔrɔ. O y'a sɔrɔ u kɛle n ka duloki bilen don u kanna.
U tagatɔ so bolokoden kɔrɔ dɔ bɛ i bila u ɲɛ ka marifa da a kan na k'o magosi ni muru ye:
Sa dɔ ye maɲan kɔnɔ, sa juguba.
Tɔw b'a laminɛ:
Fɛn juguba.
U bɛ dugu cɛci ka taa sinɲɛnakɛnɛ kan.
U b'u kɔri; u faw bɛ sɛ fili o kɔnɔ.
U b'olu faga ni bere ye.
O sɛ de bɛ wele ko Kɔrikɔnɔsɛ.
Ni mɔgɔ min tɔgɔlasɛ fagara kɔri kɔnɔ, o tigi tɛ sa tunga la.
Nka ni min ta fagara kɔri kɔfɛ, o tigi bɛ sa tunga la.
Ni min ta fagara kɔri sɛma, o tigi bɛ sa duba kɔnɔ.
Min ta mana faga kɔri kɔfɛ yɔrɔ jan, o tigi bɛ sa jamana kɔfɛ.
Jamana nin bɛɛ dalen bɛ o la.
Ni ko bɛɛ banna, u bɛ bolokodenw lasigi jiri dɔ kɔrɔ. O wagati bolokoden kɔrɔw bɛ biire jɔ.
Ni biire bana jɔ la, kɔrɔlenw bɛ kuraw ta k'u ladon biire kɔnɔ.
U dontɔ, u bɛ dɔnkili da:
I ni musow tun bɛ so, sisan i ni cɛw bɛ kungo kɔnɔ.
U bɛ biire lamini siɲɛ saba, ka sɔrɔ ka don.
U bɛ sema ta, ka biire laminni n'a ye siɲɛ saba, k'a ladon biire kɔnɔ sanfɛla fɛ.
Sɛ minnu fagara, olu bɛ tobi k'u dun biire kɔnɔ. Bɛɛ ni i niyɔrɔ: kuntigiw ta, kɔrɔlenw ta, kɔrɔw ta ani sema ta.
bolokoli tile seeginnan.
Tile seeginnan don, u bɛ taa n'u ye kɔ la k'u ko.
U segintɔ, u bɛ dɔnkili da:
Sema ye yan wa?
Sema i dilon ye fɛ.
U bɛ furakɛ o cog o don o don fo k'u kɛnɛya.
Tile tannan.
Alamisadon, kɔrɔlenw bɛ hantakulakisɛ sɔgɔ.
Baw bɛ tobili kɛ o don u denw ye.
Ni mɔgɔ min ba ma tobili kɛ, o bɛ hantakulakisɛ dɔrɔn de dun.
Faw bɛ na ni fugula ye.
Kɔrɔlenw bɛ hantalakisɛ kala o la.
Bolokodenw bɛ o fugula de don juma.
Bolokoli tile tan ni duuru, o ye sahobila don ye.
Ba bɛɛ bɛ sɛ ɲinin u denw ye o bɛ tobi ni malo ye: malotasa fila, kelen bɛ taa di bolokodenw ma kɔ la, kelen bɛ taa biire la ani jetasa fila, kelen bɛ taa kɔ la, kelen bɛ taa biire la.
Furakɛli mana ban, kuntigiw bɛ na biire la i n aa fɔ k'u nana banabagatɔw lajɛ, k'a sɔrɔ u nana dumuni de la.
Dumuniw bɛ tila.
Ni dumuni banna, bolokodenw b'i boli ka don biire la, kɔrɔlenw bɛ boli u nɔfɛ k'u bugɔ.
U bɛ tila ka taa du bɛɛ da la k'a fɔ:
sema de ye anw bila, k'an ka na yan filɛ, yanfilɛko dun ma dɔwɛrɛ bɔ, ko an ka na an ba lasaga
O la sa, dutigi bɛ bɔ ni sɛ ye k'a fili sanfɛ. Bolokodenw b'a faga ni bere ye.
Dutigi dɔw bɛ ba di; morikɛ b'o faga.
N'o bɔr a la, dutigi bɛɛ bɛ ba faga yaasa ka u denw kanta fɛn juguw ma.
U bɛ taa fana u benna na ka o ɲɔgɔnna kɛ.
U mana segin so, bɛɛ ba b'i s ɛ tobi su fɛ.
Bɛɛ bɛ ɲɔgɔn sɔrɔ biire la, dugutigi ni mɔgɔ tɔw bɛɛ, sɛ minnu sɔrɔla k'olu dun.
Morikɛ min ye sɛ kantigɛ, kanw bɛ di o ma.
Sɛ ni baw kɔnɔfɛnw bɛ tobi k'olu di bolokodenw ma.
Numu min ye bolokoli kɛ, bakanw ni bakunkolow bɛ di o ma, k'o fara wari ni ɲɔw ni safunaw ni dɔlɔ kan.
O don biire bɛ yɛlɛma.
Bolokodenw sentigɛkɔnɔlaw bɛ majeni.
Minnu ba mana na ni ɲɔ ye, olu bɛ lasigi, k'u bɔ a la.
Sahobila mana kɛ, o don ye bolokodenw labɔdon laban ye.
Dɔgɔkun naaninan.
Sahobila tɛmɛnen kɔ tile tan ni duuru, bolokodenw bɔdon bɛ dɔgɔda.
O don u bɛɛ si, u tɛ dumuni kɛ.
Ni dugu jɛra, baw bɛna dumuni di u ma sema ka so.
N'o banna, u bɛ taga dugutigi ka so.
U kun bɛ di, ka dɛgɛ mu a la. Kɔnɔnkisɛ saba bɛ siri u kanna, ka taa ni u ye u ka so.
U bɛ wele ko Cɛbakuraninw.
Nin de ye bolokoli laadaw bɛɛ ye. A bɛ nin cogo la maninkala bɛɛ.
LAADA KƐRƐNKƐRƐNNENW.
Ni bolokodenw bɛ taa sudonyɔrɔ.
Nin fana ye seli dɔ ye farafinw bolo:
Ni bolokoden kuraw bɛ taa saledo la sundonni na, u bɛɛ taa kulu fila.
Dɔw b'u jɔ tilebin fɛ, k'u ɲɛsin kɔrɔn na, dɔw b'u jɔ kɔrɔ n, k'u kɔdon kaburu la.
Minnu jɔlen bɛ tilebin fɛ olu bɛ dɔnkili da, tɔw b'o laminɛ.
U bɛ segin so n'u ye dɔnkili da siɲɛ saba.
Ni mɔgɔ min filila dɔnkili rɔ, o bɛ sa, o tɛ san kelen kɛ balo la.
Musomannin minnu bolokora, olu ta bɛ kɛ tan: n'u taara saredo la, olu bɛ jɔ kulu fila.
Ni sabagatɔ tɛ sulamɛ ye, u b'u ɲɔngiri ka dɔnkili da.
Minnu jɔlen bɛ tilebin fɛ, k'u ɲɛsin kɔrɔn na, olu bɛ dɔnkili da minnu kɔdonnen bɛ kabura la, olu b'a laminɛ.
A bɛ fɔ ko ni min filila dɔnkili rɔ, k'o bɛ sa.
N'u ye dɔnkili da siɲɛ saba, u bɛ bɔ kaburu la, ni min ye i kɔfilɛ ka kaburu lajɛ, o bɛ sa.
Jolifɔn laada.
Ni jolifɔn tora den min na u kɛnɛyali kɔ, o fa bɛ wari di numukɛ ma yaasa ka fɛn jugu gɛn.
O ye laada ye numu bɛɛ bolo.
Mɔgɔ si tɛ a sɔsɔ.
Musomanninw ka laada kɛrɛnkɛrɛnnenw.
Nin ye laada ye musomannin minnu bolokora olu ka ka n min labato: u bɛ fini min don u bɔlen kɔ biire la, o tɛ ko fo dɔgɔkun kelen ka tɛmɛ.
O ji bɛ lamara fo a ka ɲɛmajɔ filen kɔnɔ.
Ni o ji lajɛra, o de b'a jira ni o npogotigini bɛna den caman sɔrɔ.
Safunɛkanga mana i dalajɛ min ka filen cɛma, ka kuru misɛnninw kɛ ka a laminin, o npogotigi bɛ den caman sɔrɔ.
Nka ni min ka kanka fitini ma ca a ka filen kɔnɔ, o tɛ den caman sɔrɔ. Den saba, naani walima duuru, o b'o de sɔrɔ.
Ni kanga fitini tɛ mɔgɔ min ta la, mɔsɔkɔrɔbaw b'a fɔ: Nin tɛna den caman sɔrɔ.
Farafin bɛɛ dalen b'o la nin jamana kɔnɔ.
Tafo min bɛ siri npogotigi bolokolenw na, n'o bɛ jenin don min, u bɛɛ taa kungo kɔnɔ, u bɛɛ dingɛ dɔ sen ka tafo ninnu bila o kɔnɔ, k'u datugu ni kabakurunba dɔ ye, ka tasuma to a jukɔrɔ.
N'u y'a dɔn ko a bɛɛ jenina, u b'a dayɛlɛ k'a lajɛ.
Ni min ta jenina kaa sɔrɔ a ma bɔ ɲɔgɔn na, u b'a fɔ: Nin ni a cɛ bɛna si sɔrɔ.
U tɛ sa joona.
Kita yɔrɔ bɛɛ, muso bɛɛ dalen b'o la.
Npogotigi bolokolenw de bɛ o laada kɛ.
Musokɔrɔbaw bɛ ɲɔdɛgɛ dɔ di u bɛɛ kelen kelen ma.
U bɛɛ b'u jɔ k'u ɲɛsin toroju la, ka o bon ni dɛgɛ ye.
O ye a sɔrɔ u ka sema ye taafe foni k'a b'u la.
U bɛ boli ka taa so.
Musomannin fitinin min bɛ u fɛ, o b'u ka taafɛ d'u ma u dontɔ so kɔnɔ.
Ni min ye i kɔfilɛ o bɛ sa ni min ma i kɔfilɛ, o bɛ mɛn si la.
N'u bɛ don, sema ka so kɔnɔ, u b'u biri, u ɲɛ tugulen, ka ɲɔgɔn bolo minɛ.
Ni min ye i ɲɛ yɛlɛ a dontɔ, o bɛ sa.
An bɛnbaw de ye laada ninnu sigi u denw kanma. U denw fana ye a lamara anw ye:
A ye nin laada kɛ! Ni mɔgɔ min m'a kɛ, o tigi tɛ a bɛnba bonyala.
A ye a kɛ, an de ye a laada sigi diɲɛ kɔnɔ.
FURU.
Fɔlɔfɔlɔ Kita, mɔgɔ tun bɛ i furuɲɔgɔn ɲɛnatɔmɔn.
Yan jamana kɔnɔ, mɔgɔ tun tɛ i den di mɔgɔ ma min tɛ Kitaka ye.
O tɛ kɛla sisan.
Mɔgɔw b'u denw furula mɔgɔ sugu bɛɛ ma, ko Kitaka bɛ fan bɛɛ ani fana, ko ko tɛ mɔgɔ sɔrɔ bi n'a ma don.
O bɛɛ kɛla, sabu tubabu nana. N'o tɛ, fɔlɔ, Kitakaden tun tɛ furu dunan ma.
Dannabaliya de tun don.
Ni mɔgɔ o mɔgɔ b'a fɛ k'i den furu, i b'a d'o ma, o k'a furu, nafolo sara dɔrɔn.
Hali n'u denmuso y'i ban, n'a ka di fa ye, furu bɛ kɛ.
Cɛ min ka di fa ye, den bɛ furu o de ma, ba ka kuma fosi t'a rɔ.
Fa dɔrɔn de sago bɛ kɛ.
Furusiratagama.
Furuɲalɔ.
Maninkadugu la, furuɲalɔ kelen de ye sere ye.
O bɛ suganti muso ka dugu yɛrɛ kɔnɔ. Nka furusiratagamala, o bɛ suganti cɛ ka dugu kɔnɔ.
Furuɲalɔ mana fɛn o fɛn fɔ, bɛɛ bɛ sɔn o ma, sabu ale de ye furusere ye.
Fosi tɛ kɛ a kɔ.
Furuɲalɔ de ye fɛn bɛɛ sere ye, k a ta buranw ni ɲɔgɔn cɛ fɔ ka taa furunafolo sara.
Ni furunafolo sarala, muso somɔgɔw bɛ furuɲalɔ ladiya.
Woro fɔlɔ.
Fɔlɔfɔlɔ, ni furu tun bɛ daminɛ, sira ni kɔkɔ ni woro mugan de tun bɛ nila.
I taga o taga i buranna, i bɛɛ taa ni o ye i bolo.
Ni dɔgɔkun kelen tɛmɛna, worolabɔ kɔfɛ, maminɛmuso ni a tɔɲɔgɔnw bɛ taa dumuni di a maminɛcɛ ma.
U b'a fɔ:
An nana bara di i ma.
Cɛ bɛ a tɔɲɔgɔnw wele, u bɛ na dumuni kɛ.
U bɛ segin ka taa so, ni daraka dumuna.
Ni maminɛmuso bolokolen tɛ.
Muso min ma boloko, n'o ka furu sera, laada nin de bɛ kɛ:
Maminɛcɛ n'a tɔɲɔgɔnw bɛ taa maminɛmuso ka so.
Laada fɛn o fɛn bɛ kɛ bolokobali fɛ, u b'olu bɛɛ kɛ.
U bɛ si u ɲɛ nɛ.
Juma sɔgɔma, maminɛcɛ bɛ malo filen kelen, fini filen kelen, jala kelen, dilan kelen, sogo, tulu, kɔkɔ, safunɛ, segi, filenkaban, birifini di burannakaw ma ani fini wɛrɛ, o ye buranmuso ta ye.
Fosi ma kan ka o jɛ.
U bɛ dɔn kɛ, ka marifa ci, ka taa dugutigi ka so, ka o jira.
U bɛ bonya bɛ di.
O kɔfɛ, maminɛmuso bɛ boloko.
Maminɛcɛ bɛ taa ni dumuni ye maminɛmuso ka biire la.
U bɛ tila ka dɔlɔ min, k'o fara dumuni kan.
Ni dumuni banna, u bɛ jenbe fɔ, ka tila ka segin u ka so.
Ni maminɛmuso bɔra biire la, a somɔgɔw ni cɛ somɔgɔw bɛ tobili kɛ o ko la.
Tile tan ni duuru mana tɛmɛ, maminɛmuso bɛ di a cɛ mɛ.
O somɔgɔw bɛ dɔlɔ labɛn, ka basi tobi, ka ba faga k'u kunbɛn.
Muso dannanbagaw bɛ si, ni dugu jɛra, wula fɛ, u bɛ segin u ka so.
Muso min ma boloko, n'o bɛ furu, tobili bɛ kɛ siɲɛ saba.
O ye laada ye an ka jamana kɔnɔ.
Ni maminɛmuso kɛnɛyara, maminɛcɛ bɛ taa bɔ a ye, ka sɛ di a ma.
Woroɲimi.
O de ye laada fanba dɔ ye furu la.
Badenw ni sigiɲɔgɔnw bɛɛ b'u lajɛ ka furu latigɛ.
Ni badenw bɛɛ sɔnna woro la, furu bɛ latigɛ.
A bɛ fɔ o de la ko: Woro cira.
Bololasiri.
Bonyalifɛn bɛ taga di denfa ma.
Bɛɛ fana ka laada tɛ kelen ye: dɔw bɛ misi naani kofɔ, dɔw saba.
Bonyalifɛn bɛ di baw ni tɛnɛnmusow ni kɔrɔw ni kalamɔw bɛɛ ma.
Bonya bɛ dilan jɔnw fana ma.
Furunafolosara de ye furu fanba ya.
Tɛnɛmuso furunafolo tɛ kɛla ka denkɛ muso furu.
N'a kɛra, denkɛ ka kan ka a juru sara. N i m a kɛ a muso tɛ den sɔrɔ.
Ni a juru sarala, hakɛ tɛ bin cɛ ni a muso si kan.
O fana ye laada ye an fɛ yan. Mɔgɔ si tɛ a sɔsɔ.
Fɔlɔfɔlɔ maningala, furunafolo tun ye fini jɛman kelen ani marifamugu de ye.
O wagati, ni cɛ o cɛ ma se ka muso furu, o tun bɛ taa tunga la.
Dɔw tun bɛ don kɛlɛkɛdenya la kɛlɛkuntigiw fɛ, dɔw tun bɛ taa sɛnɛ kɛ yɔrɔ wɛrɛ ka wari sɔrɔ, ka na muso furu.
O wagati tun na gɛlɛya tun ka bon kosɛbɛ.
Faanta bɛɛ tun tɛ se ka muso furu.
Cɛkɔrɔba caman tun bɛ yen, muso t'u bolo, u m'a se ka muso furu habadani.
Dɔ sera ka muso furu anw fɛ, o balala bɛɛ la.
O cɛ balolen bɛ hali bi an ka dugu kɔnɔ.
A ka musofurusabu filɛ nin ye: don dɔ, sɛgɛ dɔ ye sisɛden ta deminsɛnw y'a minɛ a la, k'a bila bon kɔnɔ.
Sisɛden kɔrɔbayara ka den wɛrɛw sɔrɔ.
Cɛ ye sisɛw feere, ka ba san, o ba fana ye ba wɛrɛw sɔrɔ.
A y'o baw feere ka misi san.
Misiw fana bugura. O wagati de la, a sera ka muso furu.
Sɛmara de ye a to a sera ka muso furu.
Bonya laban.
O de bɛ taa di maminɛmuso somɔgɔw ma ka a jira u la ko sisan an b'a fɛ k'u denmuso furu.
A bɛ di furuɲalɔ ma, o fana b'a di buranw ma.
Kɔfɛ, buranw bɛ furu dɔgɔda.
Kɔɲɔ.
Alamisa.
Kɔɲɔ bɛ kɛ alamisadɔnw de ma.
Bɛɛ bɛ ladɔnniya a la.
Maminɛmuso bɛ kɔɲɔbɔ.
A mako bɛ fɛn o fɛn na, o bɛɛ bɛ di a ma; fa ni ba bɛ finiw di a ma. O dɔw bɛ don gala la.
Filenw fana bɛ di a ma, olu bɛ siri kalafilen na. Ɲɔ ni malo fana bɛ di a ma.
Kulusi kelen nin duloki kelen bɛ di a ma, a k'olu di a cɛ ma.
Nafolo bɛ min somɔgɔw kun, o bɛ taa a cɛla la ni jɔn kelen ye ani misi ni taafe bi saba walima bi naani.
Nin bɛɛ bɛ di muso ma yaasa a kana sɛgɛn a cɛla la.
O ye furu laada ye.
Alamisa wula fɛ, filen bɛ lasiri kalafilen na.
Kalamɛ dɔw bɛ o kalafilen ta.
Kɔɲɔmuso bɛ jifilen ani sibulu minɛ a bolo.
Kalafilen bɛ min kun o de bɛ i tɔgɔma kɔɲɔdenw ɲɛ.
Muso min cɛ banna, o ma kan ka maga kalafilen na, n'o kɛra kɔɲɔmuso fana cɛ bɛ sa.
Sabu o muso ye muso terejugu de ye.
Kɔɲɔmuso taatɔ, muso dɔ bɛ suganti, o bɛ to ka kulekan bɔ.
Mɔgɔw bɛ taa ɲɔgɔn kunbɛn ka marifa ci, k'a jira ko kɔɲɔ donna dugu kɔnɔ.
Buranw bɛ dumuni ni dɔlɔ bila kɔɲɔdenw ɲɛ.
Ni kɔɲɔdenw sera dugu kɛrɛfɛ, u b'u sigi jiriba dɔ jukɔrɔ ka fitiri kɔnɔ.
Ni fitiri sera, u bɛ wuli ka don dugu kɔn ka dɔnkili da:
I bɛ don balakan na, I bɛ don jenbekan na, Jaa, musoko tɛ gansan ye.
Burannakaw fana bɛ marifa ci, u bɛ sɛwa, ka dɔn kɛ.
Furusiratɔgɔmala bɛ t aa fɔ kɔɲɔkɛ fa ye ko dunanw nanna.
O fana bɛ taa u fo; baw bɛ taa ka jenbe fɔ, ka dɔn kɛ.
Cɛ kalamɛmusow bɛ kɔɲɔmuso sen ko k'a ladon a cɛ ka bon kɔnɔ.
Kɔɲɔkɛ bɛ kalafilentala sara, n'o ma kɛ, o fana jɔlen bɛ to ni kalafilen ye.
Juma.
Juma, ni muso dantɛgɛra, kalafilen bɛ lafoni.
Ba bɛ faga kɔɲɔdenw ye.
U bɛ kɔɲɔkɛ bolo da ba kan a ka bonda la, ani a muso, ka tila ka ba faga, ka saraka bɔ.
Ba kɔnɔfɛnw bɛ tɔbi ka di kɔɲɔkɛ n'a muso ma.
Cɛ somɔgɔw de bɛ a sogo tɔ dun, o ni basi bɛ tɔbi.
Baworo kelen bɛ bila a golo kɔnɔ k'o sama kɔɲɔmuso fa ma.
Muso don kɔ cɛlaso kɔnɔ, baganw bɛ faga sɔgɔma.
Buranw bɛ woro bi duuru di kɔɲɔdenw ma.
O ye laada ye, mɔgɔ si tɛ o sɔsɔ.
O kɔfɛ, dumuni ni dɔlɔ bɛ di kɔɲɔdenw ma.
Musow bɛ dumuni kɛ, cɛw bɛ dɔlɔ min, ka marifa ci.
Juma wula fɛ, kɔɲɔmuso kun bɛ digi.
Kɔɲɔkɛ dɔgɔkɛ bɛ wari di kundigila ma; jenbe bɛ fɔ.
Ni kun digira k'a se a tilancɛ la, musow bɛ kɔɲɔmuso tanuli daminɛ.
Dɔw bɛ kɔɔri ni, dɔw bɛ ɲɔ ni.
Ni min ye min sɔrɔ, o b'o ni kɔɲɔmuso ka ɲumanyako la.
Ni kɔɲɔmuso ma tanu, a bɛ fɔ ko a ka jugu.
Ni cɛw ka dulɔmin banna, kɔɲɔdenw bɛ sira ɲinin.
Bonya bɛ kɛ u ye.
Bɛɛ bɛ dɔ sɔrɔ.
Sɛ bɛ di dɔw ma, dɔw fana bɛ fini walima wari sɔrɔ.
N'o kɛra, kɔɲɔmuso somɔgɔw b'a di kɔɲɔkɛ somɔgɔw ma.
U b'a fɔ ko: Aw muso filɛ.
U bɛ tila ka segin u ka dugu la.
Muso min bɛ kuyu ci o kelen de bɛ to kɔɲɔmuso fɛ a cɛla la ani kɔɲɔmuso dɔgɔni dɔ.
Kɔɲɔmuso ka npogotigiya.
Kɔɲɔmuso buranmuso bɛ fini jɛ di musokuyucila ma, a b'a fɔ: Nin di n denmuso ma, a k'a siri a la.
Ni kɔɲɔmuso sɔrɔla so, kuyucila bɛ fini jolima jira ka kuyu ci.
A bɛ taa muso somɔgɔw fɛ, a bɛ kule o cogo n'a bɛ tɛmɛ dugu o dugu fɛ, yaasa k'a jira mɔgɔw la ko kɔɲɔmuso sɔrɔla so.
N'a sera muso fa ka dugu la, a bɛ taa a ka du kɔnɔ, k'i dɔn, muso tɔw fana bɛ fara a kan, ka dɔn kɛ k'a fɔ:
N denmuso ma n malo.
A bɛ o fini jolima jira du bɛɛ kɔnɔ.
N'o kɛra, kɔɲɔkɛ somɔgɔw bɛ fini ni kɔkɔ di kɔɲɔmuso baw n'a tɛnɛnmusow ma.
O ye laada kɔrɔ ye.
Tandu dugu saba ye laada sigi ko cɛ min mana denmuso npogotigiya ta sanni a ka furu, n'a furula, o cɛ bɛ woro fila di muso kɛ somɔgɔw ma. Tandu dugutigi bɛɛ bɛnna o kan.
Ni cɛ min tun ye o wale kɛ, i tun bɛ nin laada de batola.
Laada in fana sigicogo kɛra o ye.
Kɔɲɔ dɔgɔkun fɔlɔ.
Kɔɲɔ mana tɛmɛ ka dɔgɔkun kɛ, kɔɲɔmuso bɛ taa bɔ a somɔgɔw ye. U b'a kun digi.
A tɛ si yen; a bɛ dumuni tobi ka n'a di a cɛ ma.
O de bɛ wele ko « kɔfilɛlidumuni ».
Cɛlasigi.
Muso ma kan k'a cɛ fɔlɔ wele a tɔgɔ la.
Musow ye o laada sigi fo abadan.
U b'a fɔla ko Ala bɛna u sara o la.
Muso min ma a cɛ tɔgɔ bonya, o tigi tɛna ɲumanndɔn Ala fɛ.
Farafin hakili la ko cɛ kɔgolo bɛna kɛ samara ye a muso saya kɔfɛ, ni cɛ min ma samara san a muso ye sanni a ka sa.
Nka mɔgɔ ka kan ka samara san i ba de ye fɔlɔ sanni i ka dɔ san i muso ye.
O cogo la i ma hakɛ kɛ.
Ni muso taara a ka so, a ka kan ka bonya kɛ a fa n'a ba ye. N'a bɛ segin fana, a ka kan k'a burankɛ ni a buranmuso ka bonya di u ma.
Ni muso ye dencɛ sɔrɔ, a tɛ da a cɛ fɛ fo san saba ni kalo naani.
Ni muso ye den sɔrɔ farafin caman tɛ da u muso fɛ fo den ka tɔgɔma.
MƆGƆYASIRA LAADAW.
Dukɔnɔmɔgɔw ni ɲɔgɔn cɛ. Nin fana ye farafinw ka laadaba ye.
N'i wolola, i ka kan ka misi di i ba ma, o ye « nɔnɔsɔngɔ ye ».
N'i y'a kɛ i ye laada kɔrɔ latimɛ, n'i m'a kɛ a tɛ makanin.
Nka n'i m'a kɛ, n'i sara, a bɛ fɔ i ma:
Ni mɔgɔ ni m'a ba kanu, o tɛ hɛrɛ sɔrɔ abada.
Farafinna, ɲɔgɔndumu de bɛ kɛla dɔrɔn, ka ɲɔgɔn filɛ jɔn ye.
I bɛ baara kɛ i fa ye, ka baara kɛ i fa dɔgɔw ye.
Hali i fa sa kɔ, i bɛ baara kɛ tɔw ye.
Ni den min ma baara kɛ a fa dɔgɔw ye, u bɛ a danka, walima u bɛ juguya kɛ a la.
An ye baara kɛ an mɔkɛ ye, an mɔkɛ fana ye baara kɛ a kɔrɔkɛ ye.
An ye baara kɛ fana an fa dɔgɔkɛ ye.
Denw ye sɛnɛ kɛ anw ye, u bɛna baara kɛ fana an fa dɔgɔkɛ ye.
Nka i bɛ sɛnɛ kɛla mɔgɔ min ye, o ka kan ka i labila selifana wagati la.
Ni faw ye baara kɛ mɔkɛw ye, ni sɛnɛ ɲɛna, olu bɛ dɔlɔ don faw ye.
Ni du bonyana, a bɛ kɛ bonda bonda: minnu bɛ fa la olu bɛ fara ɲɔgɔn kan, o fana la minnu bɛ ba la olu bɛ fara ɲɔgɔn kan ka baara kɛ.
Nka bonda o bonda, baara bɛ kɛ kɔrɔkɛba de ye foroba kelen kɔnɔ.
O de bɛ wele Forobakɛnɛ.
Don dɔw la baara bɛ kɛ foroba la, don dɔw la, a bɛ kɛ dɔgɔ ka foro la. Nka selifana wagati, bɛɛ bɛ taa baara kɛ a ka foro la.
Foroba-baara ye tile naani ye, tile saba o bɛ kɛ dɔgɔkɛ ka foro la.
Don juguw fɛ, tɛnɛn ni juma, baara bɛ kɛ i yɛrɛ ka foro la.
Tuma dɔw fadenya bɛ don u ni ɲɔgɔn cɛ. Nka a fadenya tɛ duba ta bɔ.
Ni jɔn fila minɛna kɛlɛyɔrɔ, kelen bɛ di dutigi ma, kelen bɛ to i yɛrɛ bolo.
N'i ye binkanni kɛ, n'i ye min sɔrɔ, i b'o tila i ni dutigi cɛ.
N'i ye sogo faga, i bɛ woro ni disi di dutigi ma.
O laada ninnu bɛ Kita yɔrɔ bɛɛ. Mɔgɔ si tɛ u sɔsɔ.
Jatigiya.
N'i taara dunanya la mɔgɔw fɛ, u ka kan ka ji kalaman di i ma, i k'i ko, ka daraka di i ma sɔgɔma.
N'o bɛɛ de banna, i bɛ bɔ so kɔnɔ.
Nka i bɛ se ka bɔ ni kunko wɛrɛ b'i la, hali n'i ɲɛ ma ko.
N terikɛ Hamisa y'a fɔ n ye:
Mɔgɔ minnu bɛ se ka bɔ du kɔnɔ ni u ɲɛ ma ko, u ma daraka dun, o ye son ani jɛnɛyakɛla ye.
Faamabonya.
Fɔlɔfɔlɔ, bɛɛ tun bɛ fara ɲɔgɔn kan jamana in kɔnɔ ka kuntigi suganti.
Ni min sugandira, o bɛ jɔn di jamana ma.
Ni mɔgɔ min ma sariya batɔ, kuntigi b'o ɲangi.
Kɛlɛ wagati, kuntigi ni jamanadenw bɛ fɛn di kɛlɛkɛdenw ma, ka kɛlɛ dɛmɛ.
Ni kɛlɛkɛdenw nana ni fɛn min ye a tilancɛ bɛ di kuntigi ma.
Ni fɛn min tɔmɔnna, o bɛ taa di kuntigi ma.
Hali jɔn mana tunun, n'a yera, a bɛ taa di jamanatigi ma.
Bɛnbaliya bɛɛ bɛ ɲɛnabɔ jamanatigi fɛ.
NAFOLO SƆRƆCOGO.
Fɔlɔfɔlɔ.
Diɲɛ gɛlɛyara sisan. Mɔgɔw tun bɛ min kɛ fɔlɔ, u tɛ se k a kɛ sisan.
U tun bɛ kɛlɛ kɛ, ka fɛn sɔrɔ, ka sonyali kɛ, ka binkali kɛ, ka fɛn sɔrɔ.
O ko kuntanw de tun bɛ kɛ fɔlɔfɔlɔ.
Hali mɔgɔw tun bɛ sonyali kɛ ka taa a feere yɔrɔ jan.
Ni julaw tun nana feere la denmisɛnw tun bɛ olu ka feerefɛnw sonya.
U b'a bɛɛ feere, fali ni jɔnw, yaasa ka muso furu.
Mɔgɔw ka nafolo sɔrɔcogo de filɛ nin ye.
Kɛlɛkuntigiw tun bɛ kɛlɛ kɛ yaasa jɔn na sɔrɔ k'olu feere.
Sisan, mɔgɔ si nalonnen tɛ.
Mɔgɔ minnu tun ka wale ye o ye, olu tɛ se ka balo bilen.
Ko dɔw tun bɛ kɛ fɔlɔ, olu tɛ kɛla tugunin.
Mɔgɔ minnu tun bɛ o ko ninnu kɛla, olu ɲaninen don sisan kosɛbɛ.
Kabini tubabu nana, ko jugu caman dabilara. Jamana ni kɔnɔfɛn caman tiɲɛna.
U yɛrɛ b'a dɔn, u b'a fɔla: Diɲɛ tiɲɛnna, a tɛ kɛ diɲɛ ye bilen, a bɛ kɛ cogo di, fura t'a la, a kɛrɛ baara ye!
Dɔw b'u denmuso di faama ma, ka wari minɛ yaasa ka lɛnpo sara.
Ni denmuso t'i bolo, i b'i denkɛ di lɛnposara la, n'a sarala, a bɛ segin so.
Mɔgɔ minnu tun b'o kɛ, olu tun tɛ se ka lɛnpo sara.
U tun bɛ kɛbali de kɛ, ka u den di lɛnposara ye.
Sɛnɛ.
Farafinna, ni samiyɛsanji jɔra, baara bɛ dɔgɔya. Denmisɛnw bɛ taa dugu la.
Minnu bɛ to so, olu bɛ bintigɛ kɛ, ka bɔ tigɛ, ka bonw labɛn. N'o fana banna, dɔw bɛ taga tunga fɛ, ka mɔgɔkɔrɔbaw dɔrɔn to du kɔnɔ.
Tilema fɛ de fana, bɛɛ bɛ so. U bɛ bin jalan jeni, ka sogow faga.
N'o banna, u bɛ sasali kɛ.
Ni foro kala cɛra, u bɛ ɲɔkisɛ ni tigakisɛw furakɛ, k'u laja, k'u kɛ si ye.
Dɔw bɛ kilisi fɔ, ka saraka bɔ.
Ni san fɔlɔ kulula, sɛnɛkɛlaw bɛ sɛwa. U b'a fɔ ko samiyɛ sera.
Ɲɔ bɛ dan, n'a bɔra, a bɛ kɔrɔsenɛ.
N'a janyara, u b'a kɔrɔbɔ tuguni.
Ni ɲɔforo sɛnɛra siɲɛ fila, a ɲɔ bɛ ɲa, nka ni min ma kɔrɔsɛn siɲɛ fila, o tɛ ɲa kosɛbɛ.
Ni balofɛnw mɔna, a bɛ daminɛ kaba la, ka fini tugun o la.
Tiga bɛ se a bɛɛ kɔfɛ.
Ni tiga sera, a bɛ sen k'a fara ɲɔgɔn kan, k'a bila tile la, ka a laja, k'a gosi.
U b'a suman segiw kɔnɔ ka tila k'a ladon jiginɛ kɔnɔ so.
Ni tigasen banna, ɲɔ bɛ tigɛ; u bɛ ɲɔju labin, k'a ɲeri tigɛ muru la, k'a dalajɛ, k'a kɛ tonba kelen ye.
Ni ɲɔ jara, cɛw b'a yɔrɔ dɔ siyɛn, musow bɛ yɔrɔ furan.
Dugu cɛmisɛnw bɛɛ bɛ tilen foro la o don ka ɲɔ gosi.
Ni a ma ban o don, o dugujɛ, u bɛ segin ka na a kanma.
Ni gosili banna, musow bɛnna a fiyɛ ni segere ye k'a kunkun bɔ a la.
Ni baara banna, ɲɔ bɛ suman k'a kɛ jiginɛ kɔnɔ. Jiginɛ bɛ nɔrɔ ni bɔgɔ fin ni misibo ye.
Dumuni duman ni dɔlɔ bɛ dilan k'a di ɲɔgosilaw ma.
Nka, sani su ka ko, u b'u ko ji kalan na, k'u lafiya, ka tila ka taga bulon kɔnɔ, ka dumuni kɛ, ka dɔlɔ min, n'u tilara dulɔmin na, u bɛ barika da, ka taa u ka so.
Dugu muso bɛɛ fana bɛ taa dumuni di cɛw ma foro la.
U bɛ tile fila kɛ sɛnɛ la; donun bɛ fɔ, bala bɛ fɔ.
Tile filanan wula fɛ, u bɛɛ taa forotigi ka so ka donun ni bala fɔ.
Sɛnɛjeli bɛ k'a tanuni ni mabalimali kɛ.
A fana bɛ ntura di, ka tila ka ba di walima saga.
Ntura bɛ faga seli fɛ ni sɛnɛ banna, ni forolabaara banna, dulɔmin bɛ dɔgɔda, bɛɛ bɛ taa ni bonya dɔ ye k'a di musow ma minnu ye tobili kɛ u ye.
Ntura bɛ faga, dɔlɔ bɛ min.
Misisogo bɛ sarada. Minnu ye sɛnɛ kɛ, bɛɛ ka a ta ta.
Jenbe bɛ fɔ, musow bɛ na kɛnɛba kan dugu cɛma, min sɔrɔla, o bɛ di u ma.
Jiridenkari.
Tumu min bɛ siju la, o bɛ balo ni sibulu dɔrɔn de la.
A ka ca ɲinɛn an fɛ yan. Mɔgɔw b'a minɛ k'a dun.
Maninka bɛɛ bɛ o tumu dɔn, sabu u balo dɔ don.
Tumu dɔ fana bɛ yen, a bɛ fɔ a ma ko Binnawɔrɔgɛ.
A cɛ ka jugu ni silata ye.
Mɔgɔw t'a fɛ kosɛbɛ, sabu ani dɔ in tɛ kelen ye; dɔ nin finnen, ale jɛlen.
Silata de ka ɲi ni binnata ye.
A ka go dɔw ye sabu, a bɛ daji bɔ tuma bɛɛ, a ŋaɲalen don, ka kurukuru bɔ a fari la.
A cɛ ka jugu. Min bɛ si la, o cɛ ka ɲi ka finfin kɛ a fari la.
A filɛli ka di, a sogo ka di fana.
Tubabu bɛ fɛn min dun ko muulu « Moule », farafin t'o fɛ.
A tɛ dun an fɛ yan.
Dɔlɔdon.
Dɔlɔ dilancogo filɛ nin ye: Ɲɔ bɛ kɛ ji la ka tile fila kɛ, a tile sabanan, a bɛ labɔ k'a lako.
Furabulubataraba bɛ da dugu ma, k'a k'o kan, ka dɔ wɛrɛ biri ɲɔ nin kan.
A bɛ sɔn ji la sɔgɔma ani wula, tile naani kɔnɔ. Tile duurunan don, a bɛ lawuli.
Musow bɛ ladɔnniya a la, u bɛ na k'a susu, k'a mugu bɔ.
A mugu bɛ fɛnsɛn tile la k'a laja.
N'a jara, u b'a kɛ dagaba dɔ kɔnɔ, ka jiba k'a kan, k'a lamaga, k'a balabala, fo a ka wuli.
N'a mɔna, a bɛ bɔ k'a sɛnsɛn, k'a kɛ dagaba dɔ fana kɔnɔ so dɔ kɔnɔ ka biri bila a la.
A bɛ tobi fo ka dugu jɛ.
Sɔgɔma cɛw b'a bɔ ka taa di mɔgɔw ma, u k'a min.
Dɔlɔ bɛ dilan o cogo de la.
Fini dilancogo.
Fini dilancogo filɛ nin ye: kɔɔri bɛ sɛnɛ.
A bɛ fere k'a den. N'a den jara, a bɛ dayɛlɛ k a jɛ. N'a jɛra kosɛbɛ, a bɛ kari. A bɛ tila musow ni ɲɔgɔn cɛ u b'a kolo bɔ a la, k'a parata, k'a wurudi, k'a kɛ juru misɛnni ye.
Juru kunbaba bɛ melege ɲɔngɔn ma cɛw fɛ.
A bɛ suman, k'a di gesedala ma, a da sara fana bɛ di a ma.
N'a banna da la, gesedala b'a di a tigi ma.
O fana b ɛ tila anw denw ni ɲɔgɔn cɛ.
Bɛɛ bɛ a ta kala.
Musow b'u ta di cɛw ma k'a kala.
Tubabufini ka di mɔgɔw ye, sabu farafinfini baara kɛ gɛlɛn kojugu, a kalali fana ka gɛlɛn.
Fɔlɔfɔlɔ, finimugu jɛ ni marifamugu de tun ye nafoloba ye an fɛ yan.
I tun tɛ se ka fosi kɛ ni finimugu jɛ tun t'i bolo.
O fana tun tɛ se ka kɛ ni muso caman t'i bolo.
Muso kelen tɛ se k'a baara kɛ.
A bɛ se k'a yɛrɛ fɛrɛbɔ, nka a tɛ se ka nafolo sɔrɔ, ni cɛ t'a bolo, den t'a bolo.
Nka a tɛ se k'a kɛ fana n'a furulen don ani denw fana b'a bolo, sabu a ka kan ka bɛɛ fɛrɛbɔ.
TULƆNKƐ NI SƐWA.
Seliw.
Kalo kura, dumuni dɔrɔn de bɛ kɛ.
Seli min bɛ nalen, mɔgɔw sɛwalen bɛ o la.
Dɔlɔ dilani bɛ daminɛ. A bɛna dilan ni kaba ye. Fini bɛ susu, ni fɛn tɛ min bolo, o bɛ kaba susu.
Bɛɛ bɛ k'i labɛn ka seli kɔnɔ.
Selidon sɔgɔmada fɛ farafin bɛɛ bɛ taa u kuntigi fo. U bɛ tila ka na so ka malodɛgɛ bɔn suw la, ka sɛw faga, k'u sɔn ni woro fana ye.
Fɛn minnu bɛ kɛ saraka ye, olu dɔnnen don.
Fini min bɛ se joona, o tɛ kɛ saraka ye, fini min tɛ se jɔna o de bɛ k'a ye, malo ni sɛ olu fana bɛ kɛ a ye.
Ni susɔn banna, dutigi min se ye min ye o bɛ o faga a ka du kɔnɔ: ba, saga walima ntura.
Bɛɛ bɛ se k'o sogow dun.
Nka sɛ min fagara mɔkɛw su la, mamusow ma kan k'o dun.
O ye yan laada ye.
Seli fɛ, jɔnw bɛ dɔgɔ ɲinin k'a di u matigi ma.
U matigi fana bɛ misi di u ma.
A bɛ kɛ ten san o san, o ye laada ye yan fan bɛɛ.
Denmisɛnw fana b'u fara ɲɔgɔn kan ka dutigiw fo.
U bɛ jenbe fɔ ka taa du bɛɛ kɔnɔ, k'a ta kɔrɔkunda, ka jigin dɔgɔkunda.
U bɛ dugaw ta dutigiw ye, dutigiw fana bɛ dugaw ta u ye k'a fɔ ko Ala ka sijan d'u ma, ka den caman nɔgɔya u ye.
U bɛ tila ka dumuni kɛ, ka dɔlɔ min.
Nin de ye seli kɛcogo ye an farafinw bolo, badenya la.
Sanyɛlɛmaseli la, dɔlɔ bɛ don bɛ ye.
Selidon sɔgɔmada fɛ, dutigi b'i jɔ a ka du cɛma ka ɲɔdɛgɛ ni, ka sɛ kɛ saraka ye fasu la k'a fɔ: San banna, san kura bɛna daminɛ, n ka hɛrɛ sɔrɔ, mɔgɔ si kana bana.
N'o tɛmɛna, bɛɛ bɛ taa dutigi fɛ ka a selimafo, k'a dugaw t'a ye.
A fana bɛ dugaw ta u ye. Ni selimafo banna, u bɛɛ tile saba kɛ dumuni ni dɔlɔmin na.
A tile sabanan don, bɛɛ bɛ taga dutigi fɛ, o fana bɛ dumini ni dɔlɔ di u ma.
Bilakorow fana ka seli bɛ kɛ san o san.
U bɛ kulusi dilan ni sibulu ye ani duloki ni fugula, u bɛ ɲɔgɔn lajɛ ka fini don « tumu » kanna.
Hɔrɔn tɛ kɛ o « tumu » ye. Jɔn de bɛ kɛ a ye.
U bɛɛ dɔnkili da ka don dugu kɔnɔ: « tumu » donna so, bɛɛ k'a ka jɔn gosi walima: i fa majamuli ka di, fɛn o fɛn bɛ daga fitini kɔnɔ, o bɛɛ dɔɔni di a ma.
U bɛ dɔn kɛ, ka don du bɛɛ kɔnɔ dugu kɔnɔ.
Dɔn min bɛ kɛ kɛlɛkɛdenw ye.
Nin fana ye folifɛn dɔ de ye.
Faama fɔlifɛn don, a tɔgɔ ko Bolon, a bɛ fɔ ka kɛlɛkɛdenw majamu.
Fɔlɔfɔlɔ, a tun bɛ fɔ kɛlɛkɛdon dɔrɔn de.
Cɛ bɛɛ tun bɛ fara ɲɔgɔn kan kɛnɛba kan.
Cɛfarinw de tun fɔlɔ bɛ bɔ k'u dɔn, k'a fɔ kuntigi ye, k'u bɛ jugu faga, ko n'o ma kɛ, k'u b'u yɛrɛ faga.
Denmisɛn minnu sara kɛlɛyɔrɔ, bolonfɔla bɛ olu fasa da.
U fɔli tun bɛ dusu don tɔw kɔnɔ. Olu fana b'a ŋaniya siri k'u bɛ taa kɛlɛyɔrɔ yaasa u fana ka tɔgɔ sɔrɔ.
Woyimadɔn.
Woyimadɔn ye seliba ye.
U bɛ ko dɔw kɛ minnu bɔlen don kabako fɛ. Mɔgɔ si tɛ a dɔn u bɛ a kɛ cogo min.
Dɔw bɛ juru siri jiri la ka na ni a ye kɛnɛba kan, dɔw fana bɛ filen sigi ta kan ka tobili kɛ a kɔnɔ tɔw ye.
Woyima dɔw bɛ se ka dugu mayɛlɛma. Dɔw bɛ se ka birifin i sanfɛ k'a dulon. U b'u sigi a kɔnɔ.
N ni mɔrikɛ dɔ bɛnna Hɛndiman fɛ bɛndugunin.
A tun bɛ filɛli kɛ ni genda de ye.
A tun kɛlen ka juru siri so bɔ la sanfɛ, ka gabakurun dɔ siri kun dɔ in na, a cɛma genda dulonnen bɛ yen.
Morikɛ tun sigilen don, kɔlɔsi b'a bolo.
A tun bɛ ka Ala deli kosɛbɛ.
Mɔgɔ cayalen, a ye genda fili, o dulonna juru la.
A ye delili daminɛ tuguni, genda jiginna dɔɔnidɔɔni.
Ni genda jɔra, a bɛ delili kɛ, genda bɛ jigin dɔɔni tuguni.
N'a bɛ kɔlɔsi matɔgɔma, a bɛ kuma. Nka, a tun bɛ min fɔ, an tun tɛ o mɛla, an tun bɛ Ala dɔrɔn de mɛla.
A tagalen, an ye genda lajigi k'a lajɛ.
Kurukuru tun bɛ a kɔnɔna la, a tun ɲiginnen don fana, an ye a fili sanfɛ k'a lajɛ, a dulonna, nka a ma jigin.
Dɔw dara a la, dɔw ma da a la.
Dɔw ye juru sama, genda jiginna. Nka a jɔra sira la.
Morikɛ dun tun tɛ juru samala.
Nin ko in ye an dabali ban. A tun sigilen don dɔrɔn ka a ka kɔlɔsi maboli, ka a fɔ genda ye, ko a ka jigin.
Woyimaden dɔ ni woyimamuso dɔ kɛlɛra.
U ye ɲɔgɔn bagabaga. Bɛɛ ko ko ale de bɛ se ko la kosɛbɛ.
U kɛlen ka ɲɔgɔn bɛn kɛnɛba kan.
Muso siranna ka yɛrɛyɛrɛ.
O kɛlen cɛ kulela ka kɔmɔ wele.
Woyimamuso ye dɔnkili dɔ da woyimaden ye.
Cɛ tun tɔgɔ ye ko Nariba.
Mɔgɔ juguw de bɛ wele Nari.
A ko:
Nariba, Nariba, n nana n yɛrɛ kalifa i ma, Nariba.
Kɔrɔtɛtigi bɛ mɔgɔ faga, n nana n yɛrɛ kalifa i ma, Nariba.
O kɛlen, woyimaden yɛlɛla, a ye a bolo kɔrɔta, k'a jira ko ale de sera, ko muso ni cɛ tɛ se k a kelen ye.
Bɛɛ b'a dɔn ko bolibaw de bɛ woyimadenw bolo.
BANAW.
Kɔnɔdimin.
Kɔnɔdimin suguya naani de bɛ yen:
Tɔgɔtɔkɔnin, Kaliyakɔnɔdimin, Kɔnɔdimin jalan, Kɔnɔdimini tigɛtigɛlen.
Kaliya ka jugu n'a bɛɛ ye, sabu, a bɛ mɔgɔ faga joona.
Tɔgɔtɔgɔnin fana bɛ mɔgɔ faga, sabu joli bɛ bɔ.
A bɛ mɔgɔ fanga dɔgɔya.
Nin kɔnɔdimin fila in bɛɛ ka jugu.
Bana bɛ ka fisa ni kɔnɔdimin ye, a tɛ mada ni kɔnɔboli tɛ.
Ni kaliya bɛ muso la, a tɛ se ka den sɔrɔ.
Nk a kaliya bɛ cɛ la tuma bɛɛ, a tɛ fɛn kɛ cɛ la, nka a ma ɲi muso ma.
Mɔgɔw bɛ jiri dɔ kɔfɔla ko: Masarensunsun, k'o bɛ se ka muso kɛnɛya ni a ye a ni ɲɔmugu dun.
Fa.
Muso dɔ bɛ Jalaya, fa y'a rɔ.
A bɛ kungo kɔnɔ.
A nana siɲɛ kelen an fɛ yan.
Mɔgɔw y'a fo.
A ma mɔgɔ si jaabi.
Mɔgɔ dɔ tun bɛ yen, o ko fa de b'a la, k'a bolila ka bɔ Jalaya.
Mɔgɔw tun y'a fɔ n ye ko Kulukɔrɔ Ɲanan de ye fa don a la, a ma se ka furakɛ sabu a ye i kali Ɲanan na, a ma a kalikan latimɛ kulukoro.
Sisan, a tɛ kuma mɔgɔ si fɛ.
A n'a ka fa tora ɲɔgɔn na, a tɛ furakɛla.
Mɔgɔ si tɛ a ka bana ju don bilen.
Somaw fɛ yen, fa tɛ furakɛla, moriw ko k'olu bɛ se k'a furakɛ.
Nka ne ma da o la kosɛbɛ.
Hali nama min bɛ an fɛ yan, o bɛ se ka fa don mɔgɔ la.
Fa bɛ kɛnɛyala. Muso fila tun bɛ bɛndugu, olu fila bɛɛ kɛnɛyara.
Fa yɛrɛyɛrɛ de tun b'u la.
U tun bɛ tilen ka kule, ka si ka kule.
Hali u tun tɛ fini don.
Nɛgɛ tun donnen b'u la.
Sisan, u kɛnɛyara yɛrɛ de.
Bagi.
Ko caman bɛ kɛla farafinna.
Mɔgɔ minnu bɛ bana juguw furakɛla, i n'a fɔ bagi, olu b'a ɲinin k'u ka sara fɔlɔ, sanni u ka don kungo kɔnɔ ka fura ɲinin.
U bɛ na ni fura ye, ka banabagatɔ ko n'a ye siɲɛ caman.
Ni banabagatɔ kɛnɛyara, wari ba di tuguni furakɛla ma.
A bɛ se ka misi ɲinin walima misisɔngɔ.
Ni banabagatɔ ma kɛnɛya, a tɛ wari wɛrɛ ɲinin.
Ni bana jugu y'i minɛ, ni wari t'i kun, i tɛ furakɛ.
N'i ma wari dɔ di, hali furakɛla tɛ taa fura ɲinin.
Furakɛla dɔw b'a fɔ k'u bɛ furakɛli kɛ tile segin kɔnɔ.
Nka ni fura ma di, mɔgɔw b'a fɔ:
An tɛ fosi di tuguni, sabu bana tɛ kɛnɛyala.
O fura bɛ bila ka taa dɔ wɛrɛ ɲinin.
Ni bana kɛnɛyara misi bɛ bɔ walima misisɔngɔ.
Nka ni bana ma kɛnɛya, fosi tɛ sara.
SAYA.
Sudon.
Su kocogo filɛ an fɛ yan.
Ni mɔgɔba sara maninkala, a bɛ fɔ bɛɛ ye.
Ni mɔgɔ sara, ji bɛ kalaya, a ka da la, ji bɛ lamaga barama kɔnɔ ni bolokɔ ye, ji bɛ sori ni galamakaban ni filenkaban de ye.
Fu kura ni safuna kura bɛ ta.
Su bɛ da cɛkala de kɔnɔ ka taa n'a ye ɲɛgɛn kɔnɔ.
A tɛ taa ni denkɛ fɔlɔ ni denmuso fɔlɔ ma ji kɛ a kun na siɲɛ saba.
N'a kora, u bɛ don n'a ye a ka so kɔnɔ.
U bɛ tulu yelen k'o mu a ma, ka fini jɛ biri a ma sanni kaburusennaw ka tila.
Ni kaburu banna sen na, a bɛ kasange, k a cɛsiri ni fini ye.
A den bɛɛ bɛ na ni fini ye k'o don a kɔrɔ.
N'u taara n'a ye kaburu la, u bɛ kaburu lamini ni a ye siɲɛ saba, a naaninan, u b'a lajigin kaburu kɔnɔ.
A sirila fini saba min ye, olu bɛ fonin.
Mɔgɔ saba bɛ taa ji ɲinin.
Mɔgɔ si tɔgɔ tɛ fɔ, bɔgɔ bɛ nɔɔnin ni dabadaɲɛ saba.
Jitala bɛ ji k'a la siɲɛ saba.
Ni ji dɛsɛra, jitala bɛ sa.
Mɔgɔ saba bɛ taa toro jɛman tigɛ, mɔgɔ tɔgɔ tɛ fɔ.
Tɔrɔ jɛman bɛ tigɛ ni bese daɲɛ kelen de ye.
A tɛ kɛ siɲɛ fila. A bɛ da kaburu kan, ani k a su dalacɛkala.
Bɔgɔ bɛ nɔɔnin siɲɛ saba ka kaburu mu ni a ye.
O ko, su denw ni a somɔgɔw bɛ bɔgɔ lajigin kaburu kɔnɔ.
Ni mansarenkuntigi sara, a tɛ sudon ni dugukolo sɔngɔ ma di Kuyatew ma.
Wari walima ntura de bɛ di.
Ni Kuyatew ye o minɛ, u bɛ su di mansarenw ma.
O kɔfɛ de a bɛ sudon.
O ye laada ye.
Ni Kuyate fana sara, olu fana bɛ dugukolosɔngɔ di mansarenw ma.
Mɔgɔ si tɛ o laada sɔsɔ ni jamana kɔnɔ.
Ni Tunkara sara, Kamaraw bɛ dugukolosɔngɔ di Tunkaraw ma.
Olu bɛ misi wali wari di.
N'o kɛra, Kamaraw bɛ su di Tunkaraw ma.
Su bɛ don o la.
O ye laada ye Tunkaraw ni Kamaraw cɛ.
Ni Geta sara, ɲamankasiw bɛ dugukolosɔngɔ ɲinin Getaw fɛ.
Getaw be dugukolosɔngɔ di u ma.
U bɛ su di u ma, ka sudon.
Ni ɲamakala sara, Getaw bɛ dugukolosɔngɔ ɲinin u fɛ, u b'a di, su bɛ don.
Ni denmisɛnnin sara, a su bɛ da bin na walima kunjeninbulu kan, k'a ta.
O bɛ kɛ yasa, o muso den kana sa bilen.
Ni musokɔnɔma sara, sani a su ka don a kɔnɔ bɛ dayɛlɛ ka den labɔ.
A bɛ lajigin dingɛ kɔnɔ de ka a kɔnɔ dayɛlɛ, k'a den labɔ.
Kɔnɔ bɛ kala, ka sɔrɔ k'a sudon.
Saya min don, a hinɛ ka bon kojugu.
Mɔgɔ min tɛ hinɛ, ni den caman tɛ a bolo, o de bɛ a kɔnɔ dayɛlɛ.
O bɛ kɛ yaasa a bɔnsɔn si kana sa o cogoya la tuguni, ani fana a ka don Arijana kɔnɔ.
Min bɛ kɔnɔ dayɛlɛ, o bɛ sara sabu mɔgɔ sɔrɔ ma di, min bɛ o baara suguya kɛ.
Muso min banna, o cɛ bɛ wari di.
N'a m'a sara, bɔnɛba bɛ bin a kan.
Mɔgɔ min bɛ kɔnɔ dayɛlɛ, o tɛ i kɔfilɛ kaburu la, n'a bɛ bɔ saredo kɔnɔ. A bɛ se ka fɛn dɔ ye min b'a lasiran fo a bɛ sa.
O tile mumɛ muso min banna o cɛ b'a ka fini don a ɲɛjugu kan.
Wula fɛ a b'u don ɲɛɲuman kan.
O ye maninkala laada ye. N tɛ tɔw ta dɔn.
Laadaw ma kan.
Ni bana ye min kɔnɔ funu, n'o sara, o kɔnɔ bɛ dayɛlɛ, sabu bɔnɛ kana bin a somɔgɔw kan.
A somɔgɔw bɛ kɔnɔdayɛlɛla sara, sabu bɔnɛ kana bin o fana kan.
Moriw fɛ, u bɛ saga kɛ saraka ye ni mɔgɔ sara, ka Ala sara.
Mɔgɔ o mɔgɔ bɛ yen, a sogo bɛ di o bɛɛ ma, denmisɛn ni mɔgɔkɔrɔba.
O bɛ kɛ yaasa Ala ka hinɛ su la k'a ladon Arijan na.
Subonda.
Sarakabɔ bɛ kɛ ni dɔgɔkun kelen tɛmɛna.
Siɲɛnɛ bɛ kɛ tile seginnan don.
Sɔgɔma banbagatɔ denkɛ ni denmusow bɛ na ni dɛgɛ ni sɛ ni ba walima misi ye ka o kɛ u fa sarakabɔlan ye.
Morikɛ dɔ bɛ kalan kɛ sarakabɔfɛn kunna.
O bɛ su nin lahinɛ.
Dɛgɛ ni sɛ fɔlɔ minnu bɛ saraka, olu bɛ di morikɛ ma.
A bɛ sɛ fɔlɔ min faga, o fana bɛ di a ma.
Dɛgɛ tɔ ni sɛ tɔ minnu bɛ saraka, o bɛ tila denmisɛnw ni ɲɔgɔn cɛ, ani numuw ni jeliw.
Laada kɛrɛnkɛrɛnnen min bɛ kɛ nafolotigiw ye.
Ni denmuso caman bɛ mɔgɔ min fɛ, n'o sara, a dɔgɔkɛ b'a fɔ denmusow cɛ ye:
N b a fɛ ka n kɔrɔkɛ subonda sigi.
Olu fana bɛ u sigiɲɔgɔnw ladɔnniya.
Olu fana bɛ bolomagɛn di.
Min bɛ se min na, o b'o di.
Ni sarakabɔ surunyara, a bɛ ga dɔ dilan buranw ye.
N'a don sera, olu bɛ na ni ntura ye k'o faga u burankɛ su la.
Dumuni bɛ tobi bɛɛ ye. Dɔlɔ fana bɛ di u ma.
O dugujɛ kɛnɛ dɔ bɛ labɛn u ye.
Denmuso fɔlɔ ni lagare musoman bɛ bonya di ɲɔgɔn fɛ.
denmuso fɔlɔ cɛlakaw de fɔlɔ bɛ dɔn daminɛ, ka bonya kɛ, n'o bɔra yen, musomanw ka lagare.
Ni denmuso mi n sɔnna ka dɔn kɛ, o bɛ ntura kelen di.
O bɛ bonya kɛ jeliw ni hinaw ye.
Ni min ma se ka ntura di, o bɛ saga di, dɔw bɛ fini don jɔnw kanna, k'a labɛn, k'a ɲɛ, k'a jira jama la dɔnkɛkɛnɛ kan, k'a ni.
Denmusow cɛ ka kan fana ka wari bila dulɔganbi kɔnɔ ani dumuni bɛ di u ma filen min kɔnɔ.
O ye k'u waso fadenw na k'u cɛw ye nafolo di.
Ni buran min ma bonya a cogo la, o n'a ka wari bɛ segin a ka dugu la.
U bɛ fana fini siri jɔnsiirinnɛgɛ la, k'a don bɔw ni ɲɔgɔn cɛ, k'a lamara du jɔn fɔlɔ ka bon kɔnɔ, ni jama jɛnsɛnna, a bɛ ni a la.
O fana ye suko laada dɔ ye, a tɛ sɔsɔ.
Ni jama jɛnsɛnna, gwa min jɔra, o bɛ jeni.
Nafolotigiw de bɛ ni laada in kela suko la, faantanw t'a kɛla.
Jɔnkalate.
Ni subonda banna, jɔnkalate bɛ dɔgɔda.
Bɛɛ bɛ ladɔnniya a la.
Dɔlɔ bɛ dilan, dumini fana bɛ tobi, jeliw bɛ wele ka a laada lase.
A bɛ fɔ jɔnkalate ma fana ko mɔnɛbɔlaada. Kala de bɛ fili.
Denmuso bɛɛ cɛ bɛ na ni sɛ ye. Denmuso minnu cɛ ye waritigi ye, olu bɛ na ni ba ye.
Ni i muso fa sara walima a ba, jɔnkalate mana se, i bɛ ba walima saga bɔ ani sɛ ni wari.
N'i m'o laada latimɛ, i ka kan ka na ni marifamugu ye. O bɛ ci jɔnkalatedon.
I yɛrɛ tɛ se yen. I muso n'i denw de bɛ taa n'i ka bonyaw ye.
Sɔgɔma joona marifa bɛ ci.
Bɛɛ bɛ na ni a ka marifa ye k'a ci.
O ye ka su tulo dayɛlɛ.
Su bɛ kule ka kasi.
Ni tile yɛlɛla, dɛgɛ bɛ dilan ka sarakaba bɔ. Sɛw ni baw ni nturaw bɛ faga.
Min bɛ saraka bɔla, bagan fɔlɔ minnu bɛ faga, o bɛ olu ta.
Dɛgɛ bɛ bɔn kaburu kan, denmisɛnw bɛ a tɔ tila.
Bagan minnu bɛ faga, o kan bɛ di mɔdenw ni den tɔw ma.
Ni sarakabɔ banna, kɛnɛ dɔ bɛ labɛn kalafili kanma.
Kala bɛ fili du kɔfɛ de.
Jɔnkalate mana daminɛ, mɔdenw bɛ u masiri, dununfɔlaw bɛ laadadunun fɔ.
Mɔdenw bɛ kala minɛ k'a kɛ i n'a fɔ u b'a fili.
U bɛ dɔn kɛ, ka marifa ci.
U bɛ dɔnsuguya wɛrɛ kɛ, a bɛ fɔ o ma ko yɛlɛnnadɔn.
Nili bɛ kɛ numuw ye, jeliw ye ani buranw ye.
Ni buranw ye dɔn kɛ, u bɛ bonya kɛ u yɛrɛ ye.
Ni jɛnsɛnwagati sera, u bɛ kala jɔ su la.
O wagati, jeli dɔ bɛ don dɔnkɛkɛnɛ kan, ka tɔw wele dɔn na.
Banbagatɔ dɔgɔkɛ bɛ dɔn kɛ.
Denw ni balimamusow bɛ dɔn kɛ a fɛ, ka marifa ci.
Dɔgɔ b'i jɔ k'a fɔ: Jeliba, Jeliba!
Jeliba b'a jaabi.
Jama ka i makun!
Minnu ye n kɔrɔkɛ sudon, u ka yaafa n ma, jeli fɔlɔ min ye kuma ta o ka yaafa n ma, minnu fana ye kaburu sen u ka yaafa n ma.
Denw fana bɛ o ɲɔgɔnna fɔ.
Dɔgɔkɛ b'a fɔ:
n ye bin tigɛ n kɔrɔkɛ ye, ka bɔ tigɛ a ye, ka sɛnɛ kɛ a ye, bɛɛ ka yaafa n kɔrɔkɛ ma.
An yaafara a ma, Ala fana ka yaafa a ma.
An ka kala fili ka taa yɔrɔ jan.
A bɛ kala da dugu ma ka taa i sigi.
Denw fana bɛ o ɲɔgɔnna kɛ u fa dɔgɔmanninw ye.
Ni kalata banna, bonya bɛ kɛ jeliw ye, dumuni bɛ kɛ, dɔlɔ bɛ min.
O bɛɛ bɛ kɛ dɔnkɛkɛnɛ kan.
Dɔgɔkɛ b'a fɔ:
dɔlɔ filɛ, dumuni filɛ, mɔgɔ o mɔgɔ bɛ nin kɛnɛ kan, bɛɛ ta don.
Jeliba! a lase mɔgɔw ma.
Jama bɛ tila: numuw bɛ to u taa yɔrɔ, jeliw bɛ to u taa yɔrɔ, buranw n'u taa yɔrɔ.
Bɛɛ bɛ dumuni kɛ, ka dɔlɔ min i taa yɔrɔ.
Ni dumuni ni dulɔmin banna, u bɛɛ taa u masara, ka dugaw don, ka taa u ka so.
Nin laada tɛ kɛ ni denmisɛnni sara.
Mɔgɔw bɛ lajɛ dɔrɔn ka kasi.
Ba ni denw dɔrɔn de bɛ kasi.
Firiya.
Firiyadon.
Firiyatɔ ye mɔgɔ min cɛ sara.
Muso min cɛ sara, o bɛ don firiya la. A kun bɛ di, ka jala jɛman siri a la.
O ye yan jamana laada ye.
Muso min cɛ ma sa, o ma kan ka jala jɛman siri.
Ni muso min ye a kun digi ka a kɛ turu kelen ye, o cɛ fɔlɔ salen don.
Ni muso min ye nin ko fila kɛ, ka sɔrɔ a cɛ ma sa, o b a fɛ de a cɛ ka sa joona.
O de laada bɛ an fɛ yan ni cɛsaya kɛra.
Ni muso cɛ sara, a bɛ don firiya la.
Subonda dɔgɔkun fɔlɔ.
Muso min cɛ sara o bɛ don firiya la, ni dɔgɔkun kelen tɛmɛna saya kɔ, a bɛ bɔ so kɔnɔ.
Cɛw tɛ firiya gundo bɛɛ dɔn.
Ani kɔmɔko bɛɛ ye kelen ye.
Sanni muso ka bɔ firiyaso kɔnɔ, mɔgɔ si ma kan k'a ye, fo mɔgɔ min muso fɔlɔ salen don, o de bɛ se k'a ye.
Ni mɔgɔ wɛrɛ y'a ye, o bɛ sa.
Ni muso min cɛ fɔlɔ y'a ye, o bɛ sa, sabu a ɲama ka bon kosɛbɛ.
Jamana in mɔgɔ bɛɛ b'o dɔn. Si tɛ a sɔsɔ.
A bɛ to so kɔnɔ fo tile segin. Mɔgɔ t'a ye.
N'a bɛ bɔ, talan bɛ gosi yaasa bɛɛ k'i dogo a ka so kɔnɔ, a kɛra wagati o wagati ye, sɔgɔma walima wula fɛ.
Cɛ min bɛna muso ta cɛn na, o bɛ samara ɲinin a ye, ka fini fana di a ma.
Muso min cɛ ma sa, o tɛ o sira min.
Cɛ min fana muso ma sa, o tɛ a sira min, sabu ɲama b'a la.
Cɛ min bɛna muso ta cɛn na, o bɛ dumuni dilan muso ye fo k'a bɔ firiya la.
Ni cɛ ye dumuni dilan o dila n, kala kelen bɛ tigɛ, sabu a ka dɔn cɛ ye dumuni dilan siɲɛ hakɛ min, o ka dɔn.
Firiya tile seeginnan.
Tile seeginnan don dumuni suguya bɛɛ bɛ tobi, ka taa n'a ye kɔ la.
Muso bɛ a cɛ sabagatɔ ka sirabara ta ani a ka muru.
Cɛ sukoji tɔ min lamaralen tun don, o bɛ kɛ ka muso kun lako.
Ni muso siranna ji kɛtɔ a kun na, a bɛ fɔ ko a bɛ sa joona.
A bɛ fɔ ko nin muso ni a cɛ tun tɛ bɛnna, k'o de la a bɛ siran.
N'u y'a ko, musokɔrɔnin b'a lawuli, k a sen cɛ a kɔrɔ k'a labin a kɔnɔ kan.
U b'a lawuli k'a fɔ a ye:
wuli i ka i cɛ banbagatɔ neni siɲɛ saba!
N'o kɛra u bɛ muso kɛnɛsi di; ni a bɔra tuguni, o bɛ kɛ a cɛ kura ta ye.
O laada bɛ yan yɔrɔ bɛɛ.
Mɔgɔ wɛrɛ si tɛ taga kɔ la. Musokɔrɔninw dɔrɔn de bɛ taa.
U segintɔ, ni min ye i kɔfilɛ, o bɛ sa, n'u bɛ bɔ kɔ la, u bɛ talan gosi.
Mɔgɔw b'a dɔn ko firiyatɔ bɛ ka na.
N'u sera so, musokɔrɔninw bɛ a lasigi tile la fo a somɔgɔw ka wari di.
A balimacɛw fana bɛ wari bɔ k'a kun digi.
O ye ka ɲama gɛn ka bɔ a la.
Firiyatɔ ye dumuni suguya fɛn o fɛn dilan a cɛ ye, a bɛ a ɲɔgɔnna dilana a cɛ kura ye.
A bɛ dumuni suguya fila dilan, ka sogo kɛ a fila bɛɛ kan, o dumuni bɛɛ bɛ dilan tile kelen de cɛ kura ye.
O fana bɛ mɔgɔw wele dumuni na: jeliw ta, numuw ta, jɔnw ta, buranw ta, teriw ta.
O laada bɛ yan yɔrɔ bɛɛ.
Mɔgɔ si tɛ a sɔsɔ.
Ni firiya banna, muso tɛ kuma mɔgɔ fɛ ni i ma fɛn di a ma.
O la, a bɛ i bolo minɛ k'a fɔ:
ka si jan d'i ma!
i fana b'a fɔ: - Amiina!
CƐN.
Cɛnmuso.
Ni cɛ sara, a muso bɛ di a dɔgɔnin ma.
O ye cɛntacɛ; farafinw b'a fɔ:
n t'a fɛ n ka nafolo ka tiɲɛ.
O de kosɔn, muso bɛ lamara, hali a cɛ salen kɔ.
A bɛ fɔ o ma: muso min tara cɛn na.
Muso fana b'a fɔ a cɛ ma: n cɛntacɛ.
Ni i ye muso ta cɛn na, den minnu bɛ sɔrɔ, olu ye cɛ fɔlɔ ta ye.
N'u kɛra cɛ ye, u bɛ baara kɛ u kɔrɔw ye. Nka u tɛ baara kɛ u fa ye.
N'u kɛra muso ye, u furunafolo bɛ di cɛ banbagatɔ denkɛw de ma.
U fa yɛrɛ tɛ fosi sɔrɔ fo bonyaliw.
Cɛ min ye muso ta cɛn na, o sɛgɛnnen fu.
Nka a fana tɛ muso doni si ta.
Muso bɛ a yɛrɛ ta.
Cɛnta.
Cɛw ta yɔrɔ.
Ni faama sara, ni denkɛ t'a bolo, a ka nafolo bɛ di mɔgɔ wɛrɛ ma. Nka hali ni dencɛ kelen de b'a bolo, a ka nafolo bɛɛ bɛ di o ma.
Fosi tɛ di denmusow ma.
N'u fa ma fɛn min di u ma sanni a ka sa, u t'o sɔrɔ, u tɛ fosi sɔrɔ cɛn na.
Dɔw bɛ misi di u denmusow ma sanni u ka sa, sabu u b a dɔn ko n'u sara, u denmuso tɛna fosi sɔrɔ u ka nafolo rɔ.
Farafinna, muso tɛ fɛn sɔrɔ cɛn na, sabu a bɛ farafin bɛɛ hakili la ko muso yɛrɛ ye nafolo ye.
Nka muso min somɔgɔ bɛɛ salen, o bɛ a somɔgɔw cɛn ta.
Nka ni a dɔgɔkɛ dɔ bɛ yen, a tɛ fosi sɔrɔ, fosi tɛ di a ma.
Ni o kɔrɔbayara, a nafolo bɛ di o ma. A bɛ fɔ a ye:
i fa ye nin de bila i ɲɛ k'i ka i ka so jɔ.
LAADA WƐRƐW.
Denkɛw tɛ cɛn sɔrɔ farafinna yɔrɔ bɛɛ.
Dɔw bɛ muso di u denw ma sanni u ka sa, sabu u denw tɛna fosi sɔrɔ u fa dɔgɔmaniw kɔrɔ.
O ye yɔrɔ dɔw laada ye.
Ni fa sara ka fɛn min to, o ye a dɔgɔw ta ye, den ta tɛ a rɔ.
Tunkaraw ka laada filɛ nin ye: n'i kɔrɔkɛ sara, i bɛ a muso ta cɛn na.
Denw tɛ se k'u baw ta cɛn na.
Ni an mɔkɛ sara, an fa tɛ se k'a muso ta cɛn na.
Kita yɔrɔ bɛɛ, a yamaruyalen tɛ tunkarakɛ kaka a fa muso ta cɛn na, nka mɔden bɛ se ka a mɔkɛ muso ta cɛn na.
Tunkara o tunkara mana nin laada sɔsɔ, o bɛ tiɲɛ.
Den mana sa.
Ni den sara, a ka fini bɛ tila a dɔgɔninw ni ɲɔgɔn cɛ
Dugu tɔn (siɲɛ sabanan) Mali la 
N kumana dugu tɔn ka baaraw kan sɔmiɲɛ waati ani dugu tɔnɲɛnajɛ.
O sɔmiɲɛ baara ninnu dɔrɔn tɛ dugu ka baarakɛta ye, wa tɔnɲɛnajɛ fana dɔrɔn tɛ dugu laada ɲɛnajɛ ye.
Tɔn bɛ baara suguya caman wɛrɛw kɛ i n'a fɔ biriki bɔ ani sojiri tigɛ.
Tɔndenw bɛ sara o baaraw la i ko u bɛ sara cogo min na sɔmiɲɛ fɛ.
Nin baara ninnu kɔfɛ, tɔndenw bɛ baara wɛrɛw kɛ, nka, a ka can a la, olu tɛ sara, olu ye ɲɔgɔn dɛmɛ baaraw ye dugu kɔnɔ. O baara dɔw ye ɲɔgosi n'a cɛli, sojɔ, sobili, danbekala, ani dugu baara misɛnnin wɛrɛw.
Tɔnɲɛnajɛ fana dama tɛ dugu tulonkɛ ye, laadala tulon caman wɛrɛw bɛ kɛ dugu kɔnɔ.
O laadala ɲɛnajɛ ninnu musakaw bɔlen kɔ tɔn ka wari n'a ka suma na, ko caman wɛrɛw bɛ se ka ɲɛnabɔ n'a ye dugu kɔnɔ:
Ni baloko gɛlɛyara san min na, n bɛ fɛ k'a fɔ ni minnu ka balo ma u lase ɲɔgosi waati wɛrɛ ma, o dutigiw bɛ se ka taa ɲɔ dɔ dɔnɔ tɔn fɛ k'o kɛ balo ye yanni ɲɔgosi wɛrɛ cɛ.
Ni nisɔngɔko tun gɛlɛyara, tɔnwari tun bɛ kɛ ka dɔ sara walasa ka mɔgɔw kisi malo ma.
Bɛɛ tun ye kelen ye o kow la, ni min ka kan ni dɛmɛ ye, o bɛ dɛmɛ.
ɲɔw mana gosi, k'u ladon so, ni minnu bɛ taa tunga fɛ, olu bɛ taa, ni minnu tɛ taa, olu bɛ to dugu kɔnɔ ka du tilema kuma baaraw kɛ.
Ni sɔmiɲɛ sera, tunganataalaw bɛ segin so ka na forobaaraw kɛ.
Kow tun bɛ tan an ka togodaw la,
ɲɔgɔndɛmɛ cogoya caman ani jɛkabaara cogoya caman tun bɛ kɛ yen, nka bi, olu caman tununna, u tɛ kɛ ka caya bilen.
N ye ɲininkali kɛ an ka togodala mɔgɔ dɔw la, u k'u hakilina fɔ o kokɔrɔw ninnu tununkunw kan ani u miiriyaw o kow la.
An da bɛna se o ɲininkaliw n'u jaabiw ma kunnafoni nataw kɔnɔ.
Bamusobugu sirako 
Bamusobugu ye dugu ye min bɛ Zezana Gara komini na, Segu mara la.
Bamusobugukaw ka baara ye sɛnɛ ni baganmara ye.
U k a wariko kungo bɛɛ dulonnen b’u ka sɛnɛfɛnw ni bagan misɛnninw feereli la, Zezana Gara sugu la min bɛ jɔ alamisa o alamisa.
O dama de y’u ka nafoloko kungow ɲɛnabɔli sira ye.
Numuw fana bɛ taa n’u ka fɛn dilannenw ye sugu la, i n’a fɔ daa ani sɛnɛkɛminɛnw.
Walasa k’o feerefɛn ninnu kɛ ka sugu la sɔrɔ, bamusobugukaw bɛ sɛgɛn caman kɛ sirakan samiɲɛ fɛ.
Sira kelen dɔrɔn de bɛ bamusobugu ni Zezana Gara cɛ.
Ni samiɩɛsanji binna ka ban, o ye bamusobugukaw ni hɛrɛ faralen ye sirako la.
Ji bɛ jɔ sira fan bɛɛ, tɛmɛnsira wɛrɛ foyi tɛ ye bawo sira fan fila bɛ ye foro ye , wa ji bɛ jɔ o bɛɛ la.
Sira in ye jɛdugukolo ye, a ji tɛ ja joona, wa a bɛ cɛnɛ fana.
O la, ni mɔgɛw bɛ taa n’u ka sumaw,baganw, sɛnɛkɛminɛnw ni daw ye feereyɔrɔl a, u sen na walima wotoro la, o kɔnin ye sɛgɛn ni tɔɔrɔ dan ye.
Bamusobugu dama tɛ, dugu caman wɛrɛ mɔgɛw bɛ tɛmɛn sira in fɛ ka taa sugu la.
Olu fana sen bɛ sɛgɛn in na.
Ne ye dugu in den dɔ ye, n bɛ lakɔli karamɔgɔya la bamakɔ, n bɛ to ka na bɔ n somɔgɔw ye an ka dugu la sɛgɛnlafiɲɛbɔ waatiw la.
N na o na, n b’a sɔrɔ dɔ fara la sira cɛnni kan.
Sa o, sɛgɛnlafiɲɛbɔ waati, n jiginnen ka bɔ mɔbili kɔnɔ walasa ka taa an ka dugu la, n ma se k’a dɔn n bɛ taa sira min fɛ bawo, fan bɛɛ falen bɛ ji la hali i t’a dɔn fan min ye sira ye.
O la, n ka dugumɔgɔw hinɛ ye n minɛ,
n yen nin fɔ n yɛre kɔnɔ :
sɔrɔ kɛ cogoya wɛrɛ foyi tɛ nin mɔgɔ minnu bolo ni nin sugu in jɔli tɛ n’u ka feerefɛnw ye, ni o sugu sira bɛ nin cogo in na, olu b’a kɛ cogo di ?
Se tɛ ne ye k’a dilan, se tɛ dugu mɔgɔ wɛrɛ ye k’a dilan, o dun bɛna kɛ cogo di ?
N ye taama daminɛ ji kɔnɔ o la,
n bɛ cɛnɛ yan fɛ, n bɛ jija n kana bin,
n sen bɛ da fɛn dɔ kan fan dɔ fɛ, nga o tɛ fɛn kɛ n na, bawo sabara bɛ n sen na.
O sabarako bana o don, bawo, wolosabara don.
N miiri la min na o don, o de ye, ni mɔgɔ dɔ sen dara fɛn nunbɔlen dɔ kan don min dun, o bɛ kɛ cogodi ?
hali cinnifɛn bɛ se ka kɛ ji in kɔrɔ, Ala k’an kisi.
N selen so, n y’a sɔrɔ haminanko kelen dɔrɔn de bɛ bamusobugukaw la fɔlɔ : sirako.
N ni mɔgɔ o mɔgɔ bɛnna, n ye mɔgɔ o mɔgɔ fo, n taara du o du kɔnɔ foli la, kuma kelen de b’a bɛɛ da, ɲininkali kelen de b’a bɛɛ bolo :
an dun bɛna nin sirako in kɛ cogodi ?
O la, ne y’a ye n yɛrɛ kɔnɔ ko wele bilalen bɛ ne ma, ne min kelen ye dugu in mɔgɔ kalanen ye min sigilen bɛ jamana faaba kɔnɔ lakɔli karamɔgɔya la.
Sira dilanni se tɛ dugu in mɔgɔ si ye, a se tɛ ne fana ye,
nga, ne ka kan ka kɛ sababu ye ka sirako in kunafoni jɛnsɛ walasa jamana ɲɛmɔgɔw, jɛn mɔgɔ ɲumanw ni dɛmɛnjɛkuluw n’a mɛn walasa ka dɛmɛn don an ma sirako in na, walasa k’a kɛ bɛlɛbilensira ye.
N’o tɛ, a kɛra baara ye sa dɛ.
Se wɛrɛ tɛ ne ye, nga « n’i y’a ye ko mɔgɔw b’i dɛmɛn k’i ka bana fura ɲinin, o k’a sɔrɔ, u b’i ka banako kala ma. »
O de kama, fasokan bulɔgu kan, n ye n kan bɔ jɛn bɛɛ ma, Bamusobugu ni nin sira in matarafabaa bɛɛ tɔgɔ la, maa o maa, ɲɛmɔgɔ o ɲɛmɔgɔ, dɛmɛnjɛkulu o dɛmɛnjɛkulu, ni sira in dilanni se b’i ye, i ka dɛmɛn lase anw ma ni sirako in na walasa ka lafiya sabati anw ka dɔgɔjɔko la.
Père Charles Bailleul - SAGESSE BAMBARA - Proverbes et sentences - 2. L'HOMME ET SON ÊTRE - B. DU SAVOIR
881) Don o don tulo bɛ taa kàlànso.
882) Kàmi b'a kili da yɔrɔ min, à tɛ se k'à ɲɛ̀gɛn ye yèn.
883) Kɔrɔbɔ bɛ tìga mà, ǹka syɔ̌ ta ye kɛnɛkanda ye.
884) Mɔ̀gɔ̀ tɛ kɔ̀rɔ kàlan mà.
885) Mɔ̀gɔ min sera nùmùmusow la dàgàbɔyɔrɔ o, i ma se yèn o, bɛɛ b'a dɔn ko fùnteni bɛ yèn.
886) Mɔ̀gɔ̀ si tɛ se ko la, n'a ma dège à la.
887) Mɔ̀gɔ̀ t'a dɔn ko : jɛgɛ bɛ kɔ̌ kɔnɔ fɔ i kà jɔ̀ kɔ̌ da la.
888) Ni fɛn o fɛn bɛ ɲɛ dɔn kà tɛ̀mɛ ɲɛbo kàn, à cìlìko bɛ à kɔnɔ.
889) Ni kàmi ko : cancan, à kàna kɛ mɔ̀gɔw ɲɛna ko : surakakan dòn, surakakan tɛ, kàmi yɛ̀rɛw dàma dè b'a sidɔn ù ni ɲɔgɔn cɛ.
890) N'i y'a ye e bɛ i ka wùlu dɔn, à kùnkolo n'a sěnw b'a la.
891) N'i y'a ye : «N ye bɛɛ dɔn», bɛɛ fɔ'n bɛ i ye.
892) N'i ye den kɛlen ye k'à ba furuboloma dɔn, ò ye à ba dè ma mɛn yèn.
893) N'i ye fiyentɔ kan mɛn ko : «Kɔ̌ diyara», à y'a ye à nìkini kàn.
894) N'i ye jɛgɛ ye kà dibara da fɔ, à ye à mɛn senkanmɔgɔw da.
895) ɲìnìnkàli bɛ mɔ̀gɔ se Makan.
896) ɲìnìnkàlìkɛ̀la tɛ fìli.
897) Kɔ̀soli ye kɔ̀kɔrɔbɔ ye.
898) Syɛ̀ ma dèli à ba sinji la.
899) N'i y'a mɛn nùmùdenmisɛnw da : «An bɛ dòn fan na sini», ù y'a mɛn nùmùkɔ̀rɔ̀ba la.
900) Boloko dògòkun tɛ ntòri la.
901) Ko dɔ ɲɛ tɛ fɔ, ǹka ò bɛ sidɔn.
902) Cɛ̌dɔfɛ̀baro bɛ dɔ sɔn hakili la.
903) Dànnìfɛn ye wulita ye, jiriden ye mɔ̀fɛn ye, mɔ̀gɔ̀ya ye hakili ye.
904) Denmisɛn fàn bɛɛ sanu, à kǔn nsìra.
905) Fɛn min bɛ mɔ̀gɔ ko dafa, ò ye hakili ye.
906) Hakili tɛ dàn, ǹka à bɛ kɔrɔsyɛn.
907) Hakili ye bɔ̀rɛ̀ba tàjuru ye.
908) Miiri bɛ ɲɔ̌ kɛ dɔ̀lɔ ye.
909) Miiri ɲuman ni tàasì ɲuman bɛ mɔ̀gɔ bìla tìɲɛ sira kàn.
910) Dɔnni ka kuna ni jalaji ye.
911) Mɔ̀gɔ kà filɛli dɔn delili ye.
912) Jànkàro tɛ fàtɔ la, hakili dè tɛ à la.
913) Mɔ̀gɔ min taara haali wo, i ma taa haali wo, bɛɛ y'a dɔn : haali yɔrɔ ka jàn.
914) Ne sùnɔ̀gɔ̀làma bɛ min dɔn, e ɲɛnama t'o dɔn'.
915) «Ne su bɛ min dɔn, i tìle tɛ ò dɔn».
916) Bɛɛ n'i ka sòlìmàden byɛ̀da tìgɛ̀cogo.
917) Ko tɛ mɔ̀gɔ n'i dɔnko cɛ.
918) Su tɛ kò mɔ̀gɔ n'i dɔnko cɛ.
919) Kolikɛba b'a kǔn kɔmi à dɔnko la.
920) Mɔ̀gɔ̀ si tɛ fìli i ka dɔ̀nkili la bara la.
921) Syɛ̀ba bɛ fɛn dɔ yɛgɛyɛgɛ kà fìli à kɔfɛ̀, à ma ɲìnɛ à kɔ.
922) Dɔgɔ kelen jɔ̀baga, ò tɛ dɔgɔ bɛɛ diya dɔn.
923) Jàa ! kèlèn-sigi ɲɛ bɛ bɔ̀rɛ la.
924) Sìgì-yɔrɔ-kelen ɲɛ bɛ bɔ̀rɛ la.
925) N'i ye diɲɛ yaala, n'i ma fɛn sɔ̀rɔ, i nà fɛn caman dɔn.
926) Sàn-tan-fàlìjago, n'i ma wari sɔ̀rɔ, i bɛ sira caman dɔn.
927) Tulokura b'a mɛn tulokɔrɔ la.
928) Kuma bɛ bɔ dùgùlen da la, à bɛ fɔ dùgùlen tulo la.
929) Kuma ka kɔ̀rɔ n'a fɔbaga ye.
930) Diɲɛ ye bàròkɛ̀yɔrɔ ye.
931) Ni Fàkɔ ye à fǎ la maɲan dɔn, à fǎ sàra cɛ̀kɔ̀rɔ̀ba min ɲɛna, ǒ dè y'a jìra à la.
932) ɲɛkɔrɔ bɛ ban, ǹka tulokɔrɔ tɛ ban.
933) Bɛɛ k'à ye ka fìsa mɔ̀gɔ̀ kelen k'à ye ye.
934) Mɔ̀gɔ tɛ se k'i yɛ̀rɛ seereya.
935) Ni i kelen taara kungo la, i ko i ye Ala ye; mɔ̀gɔ̀ tɛ se kà i sɔ̀sɔ.
936) Filɛ-n-yɛ̀rɛ-la bɛ tìɲɛ dɔn.
937) «N y'a mɛn, n y'a mɛn» bɛɛ ye nkàlon ye, fɔ n'i ye min mɛn kotigi da.
938) «N y'a ye', ò ka fìsa 'N y'a mɛn ye».
939) «Nìn fɔra n ɲɛna» ma mɔ̀gɔ min kègùya, «À kɛra n na', ǒ nà i kègùya».
940) Tìga min ma sèni mɔ̀gɔ ɲɛna, i tɛ ǒ jùkɔ̀rɔ̀den dàma dɔn.
941) Dònsòkɛ tɛgɛ jòlìma tɛ wuya fɔ.
942) «Nìn ye dùnùnìn kelen kan ye, ne tɛ se k'ò lakàli».
943) Nìn ye sènnàmɔgɔw kan ye, sòtigiw kan bɛ kɔ.
944) À jènìnen bɛ cogo min, à tobilen bɛ tèn.
945) Bwà tɛ nkɛ̀lɛ̀nden fàga.
946) Danni bɛ fɔlɔ kelen na.
947) Subaga boloɲɛ fɔlɔ tɛ mɔ̀gɔ̀ɲùmàndun ye.
948) Sungurunba boloɲɛ fɔlɔ tɛ mɔ̀gɔ̀ɲùmàndun ye.
949) Kuma kelen fɔ sènɲà tan, à ka fìsa jɛ̀ɛmùsì tan ye.
950) Ditigi bɛ à ka di kasa dɔn.
951) Don-kelen-fa tɛ wùlu kɛ doso ye.
952) Jàkuma taama tɛ à ɲinɛminɛ sà.
953) Ko duman banbali diya tɛ dɔn.
954) Kɔ̀nɔ bɛɛ ni i sìgìyɔrɔ dòn.
955) Min bɛ falen kùlu la, ò tɛ ɲɛ̀ kɔ̀da la.
956) Mɔ̀gɔ dɔnnen bɛ ni tùlùnin min ye, n'a y'o di, à bɛ kɛ dɔnbaga lafili ye.
957) N'i wolola kà joli min to i fǎ sěn na, à kasa man kan k'i tɔɔrɔ.
958) N'i ye mùsòkɔ̀rɔ̀nin ye wɔ̀lɔ̀gɛn na, ò y'a sɔ̀rɔ à sungurunma dè ye dɔ mìnɛ.
959) O ye sìrakwàma ye, à tɛ bɔ à kili kàn.
960) Suruku tɛ fòròntòmugu dɔn dunfɛn ye.
961) Sanu kɔrɔ nɔ̀ tɛ ban tulo la.
962) ɲɛ cì o cì, à nɔ̀kɔrɔ tɛ bɔ yèn.
963) Jinin sɛrɛsɛrɛ bɛɛ n'a tɛ̀mɛ̀sira dòn.
964) Bòkɛ y'a ɲɛdɔnbali kɔnɔgàn, n'o tɛ, perepère bɛ tùgùlàngɔn dilan à la.
965) Dèli ye fòrònto kɛ dumufɛn ye.
966) Sàma-tɔ̌n-kàn tɛ waraden dimi.
967) Dèlìnàfɛ̀ndun tɛ kàlàjùgùya ye.
968) Sùnɔgɔ nàna fiyentɔ labɛ̀nnènkɔrɔ sɔ̀rɔ.
969) Kɔ̀nɔ min y'a kili da sugufyɛ la, kà à tɔrɔ sugufyɛ la kà wuli, ni ò taara à sìgi jiri la, mɔ̀gɔ̀ kelen kà taa i jɔ̀ ǒ jùkɔrɔ ko : «haaa !» i kumana, ǹka i ma fɛn fɔ.
970) Kɔ̀nɔ̀nin min y'a kili da sugufyɛ la k'à tɔrɔ, mànkàncaya tɛ se k'ò wuli.
971) Sanpɛrɛn ka den namɔ̀len tulo tɛ màrìfàcìkan na.
972) Ji tɛ à wòyòsìràkɔrɔ jɛ̀.
973) Jilabin bɛ bàla koro la, n'o tɛ, kaana labɛ̀nnèn-kɔrɔ dòn.
974) Kàsì tɛ wùlu kǔn dimi.
975) N'i ye bòcìjuru dòn fìlakwàma na, bɛɛ b'a dɔn k'i ye à dòn à sàràbaga la.
976) Sàma tɛ bònya kungo mà.
977) Tu fìn o fìn, nkɛ̀lɛ̀nnin tɛ fìli à wòda mà.
978) Su kò o kò, bolo tɛ fìli da mà.
979) Basa t'a dɔn ko fɛn bɛ bɔ jètu la kà à kɔnɔgàn.
980) Bòci laban ye jùlàjùgùya ye.
981) Cɛ̀nin min ye sǒ dɔn àni sǒ ye cɛ̀nin min fàga, à bɛɛ ye cɛ̀nìn kelen ye.
982) Da min dèlìla kɛ̀mɛ la, kɛ̀mɛ̀tila t'a lajɛ.
983) Dàn nìn kelen mà : ò tɛ mɔriya tiɲɛ.
984) Dèlìnàko bìlà man di don kelen ɲani ye .
985) Dosokɔrɔba da yoolen bɛ bɔ yɔrɔ dɔ la, don dɔ à haraka-harakatɔ bɛ bɔ yèn.
986) Ni mɔ̀gɔ mɛnna nkɔ̀kùbɔ la, à bolo bɛ laban kà fìn.
987) Sani k'i fàden ɲɛɲini, i k'a bìla dɔ̀lɔ̀min na.
988) Wòlòmasiri ni à tàbaga fara man di diya la sǎnko mɔ̀gɔ̀ wɛrɛ ɲɛtaanci.
989) Yɛ̀lɛ̀mà-yɛ̀lɛ̀màli dè bɛ ŋɔ̀mi ɲɛ̀.
990) Don o don tò man di.
991) Sigi bɛ ɲàmɔ̀gɔ̀dènya tɔ̌w la, ǹka cɛ̀sama dalen dòn à ta la.
992) Siran tɛ kùn ye, ǹka «N tɛ kùlùsi ye n cɛ̀ɲɔgɔn jǔ la», ò tɛ ɲɛ̀.
993) Fɛn tɛ bɔ fɛn na n'a tɔ̌ dàma tɛ dɔn.
994) «À kɛra ne ɲɛna, à kɛra ne la» bɛ mɔ̀gɔ kàlan.
995) Mɔ̀gɔ̀ tɛ kɔ̀jan tìgɛ n'i ma i kɔfilɛ.
996) «An k'ǎn dògo ɲɔgɔn na», dunan dòn, n'o tɛ, an yɛ̀rɛ̀ dàma bɛ ɲɔgɔn dɔn.
997) «An k'an syɛn» dunanw ko dòn, n'o tɛ, dùgùlenw syɛnnenkɔrɔ dòn.
998) Cɛ̀kɔ̀rɔ̀ba bɛ fɛnfin jènìnen dɔn.
999) «A'ye n bìla Ncǐ fɛ̀ !', ò ye tìɲɛ ye, 'A'ye n bìla Ɲàkùrà-Nci fɛ̀ !», ò ye dùgùlènkan ye.
1000) Bìlàkòròboloko, i b'a bɔ jɔn ta fɛ̀ ?
1001) Cɛ̀kɔ̀rɔ̀ba kà sàn tan kɛ dònsòya la, n'i ma wara fàga, wara ɲuwari koɲuman (i) ka kan kà se ò la.
1002) Cɛ̀kɔ̀rɔ̀ba kà sàn tan kɛ dònsòya la, n'i ma wara fàga, warasu ɲukoɲuman, i ka kan ka se à la.
1003) Cɛ̀kɔ̀rɔ̀bàkuma ye surukubo ye, n'a kɔ̀rɔ̀la, à bɛ jɛya.
1004) Cɛ̀kɔ̀rɔ̀bàya sǐ ka ca ni kamalenya ye.
1005) «Cɛ̀làsigi ka jàn, n tɛ bǒ cì ne cɛ̌ ɲìnɛ mà».
1006) Den min wolola lènbùrùsun kɔrɔ k'à lamɔ̀ nsìràsun kɔrɔ, foyi tɛ kùmùko la n'a tɛ min dɔn.
1007) Den tɛ taama ko : à tɛ bìn.
1008) Diɲɛ tɔ̀nɔ bɛ à dɔnbaga dè bolo.
1009) Diɲɛ ye kàlànso ye.
1010) Diɲɛ ye sɔ̀gɔ̀màdà caman ye.
1011) Diɲɛ ye waati caman ye, à bɛ mɛn kà kɛ, ǹka à bɛ mɛn kà fɔ fana.
1012) Fàràmàfɛnw bɛ ɲɔgɔn cinyɔrɔ dɔn.
1013) Foyi tɛ wòròfufu kɔnɔ ni jùrùkisɛ tɛ min dɔn.
1014) Hakilima bɛɛ ye syɛ̀denw la dòno dɔn.
1015) I y'i den min kɔ̀rɔ̀kɛ sǔ dòn, ǒ sùdònko tɛ i kàmànagàn.
1016) Kà sɛgɛ kɛ dǎ la, hali sa, i ma à ɲɛdɔn dè ?
1017) Kamalenba dè bɛ sungurunba sìyɔrɔ dɔn.
1018) Kànu bɛ npògòtigi dèli cɛ̀ko la.
1019) Kojugu ye kàràmɔgɔ ye.
1020) Kɔ̀jalan ka di ni kɔ̌ falen ye, sabu à dùnya hakɛ bɛ dɔn.
1021) Mìnɛ-n-yɛ̀rɛ-mà, ǒ dè bɛ kɔnɔdimi dɔn tìɲɛ ye.
1022) Mɔ̀gɔ bɛ kungosogo kinisen dɔn i yɛ̀rɛ ta la.
1023) Mɔ̀gɔ sìgìɲɔ̀gɔ̀nsungurunnin jùkuna ka ŋɛɲɛ i ɲɛna.
1024) Mɔ̀gɔ̀ tɛ dunan yebali fàra dɔn.
1025) Mɔ̀gɔ̀ tɛ mɔ̀gɔ dɔn n'aw ma jɛ̀ ko mà.
1026) Mɔ̀gɔ̀ye ni mɔ̀gɔ̀dɔn tɛ kelen ye.
1027) Mùso bɛ sɔ̌n min kɛ à cɛ̌ la, cɛ̌ y'a dɔn, cɛ̌ bɛ sɔ̌n min kɛ à mùso la, mùso y'a dɔn.
1028) «N falen» bɛ dɔn boloɲɛ kelen na.
1029) «N fara» bɛ dɔn kɔnɔbara la.
1030) «Ne ye n dùgu dɔn» suya tɛ.
1031) «N ma nǐn ɲɔgɔn ye ban» - «I ma mɛn sǐ la».
1032) Ni mùsòkɔ̀rɔ̀ba ma den wolo, bòkɛ̀koɲuman, i ka kan kà se ò la.
1033) Ni ntinɛnin ko : «Jɛ bɛ bàma ɲɛ kàn», à dɔnbaga sɛbɛ y'a fɔ.
1034) N'i y'a mɛn fitirinin na ko : «Bàla ɲɛdimitɔ dòn», kàna à sɔ̀sɔ, sabu, dìngɛ̀nnàdònfɛn dɔ dòn.
1035) Ni sìgi mɛnna, tìɲɛ̀tigi bɛ dɔn.
1036) N'i y'a mɛn joginbagatɔ da ko : «N tɛ se kà tɛ̀mɛ yǎn kàn», min y'a jogin, n'o y'i bìla à nɔ̌ fɛ̀, à na tɛ̀mɛ yǎn kàn.
1037) N'i y'a mɛn : «sùmu-sùmu ka di», fɛnkura kà se.
1038) Nsǎn jɔ̀nsan ko sàba, Nsǎn yɛ̀rɛ sàn ko sàba, Nsàn ye jɔ̀nsɔngɔ dɔn.
1039) «Ɲà cɛ̌ ka ɲì», à tɛ̀mɛ̀kò kelen dòn.
1040) ɲìntin dilabaga o, à sànbaga o, ù bɛɛ b'a dɔn ko : wǒ b'a la.
1041) ɲɛ tɛ dòni tà, ǹka à bɛ fɛngirin dɔn.
1042) ŋɔni tɛ bǒ la, ǹka n'i sěn dara à la, i bɛ segelen.
1043) Sègin-cɛ̀kɔrɔ-mà tɛ ko jugu ye, ǹka à bɛ mɔ̀gɔ dɔnbaga caya.
1044) Sòden tɛ sɔ̀ngɔ sɔ̀rɔ à woloyɔrɔ.
1045) Suruku tɛ fìli dùgu ni tomon mà.
1046) Syɛ̌ ɲiginnen dɔnbaga dè bɛ à sàn.
1047) Taamabali tɛ gùngurun dɔn kojugukɛlan ye.
1048) Tìgàsɛ̀nɛ̀bali tɛ nkɛ̀lɛn dɔn fɛnmisɛn ye.
1049) Tɔ̀ntìgɛ̀la tɛ munu tɔ̀ntìgɛ̀la kɔfɛ̀.
1050) Warabilenkɔrɔ tɛ dège tìgàwɔ̀rɔ̀cogo la.
1051) Cɛ̀kɔ̀rɔ̀ba ka fìsa à sɔ̀ngɔ ye.
1052) Syɛ̀dènnin bɛ kègùya à ba sibɔyɔrɔ.
1053) Bere tɛ ban wò o wò la, basa tɛ dǒn yèn.
1054) Bǒ kɛko kelen tɛ bòda kɔ̀rɔ.
1055) Fàtɔ tɛ bǒ kɛ naatɔ ka fòro la nìn kɔ.
1056) Biɲɛ min kìsɛ y'i jɛ̀, à kàlàgansan kàna i sɔ̀rɔ bìlen.
1057) Fiyentɔ kelen, bùgɔ̀ko fìla dogodogo kelen na, ni ko wɛrɛ t'i nɔ̌fɛ̀, ò dogodogo kelen bìlàtuma sera.
1058) Fiyentɔ kili bɛ dàsi sènɲà kelen.
1059) N'i ye yɛ̀lɛ̀njɛgɛ kùn fɔlɔ bɛ̀n ni bere ye, à tɔ̌ bɛ sègin.
1060) Kɛlen caya o caya, kɛbali ka ca ò ye.
1061) Kari o kari, i bɛ bùgɔ bɔlɔn kelen min na, kàbi sibiri wula i b'o jàtemìnɛ.
1062) Gɔngɔrɔkunba bɛ dàtu nège bɔ basa la.
1063) Kulukùtu tɛ kègùya n'a cɛcǐ'n tɛ.
1064) Dìngɛ̀nkɔ̀nɔ̀fɛn bɔtɔ, n'i y'a cì, à bɛ sègin.
1065) Ni basanin ku ma tìgɛ, à tɛ dìngɛ̀nda fǎn dɔn.
1066) Ni npògòtigi kɔnɔɲɛ fɔlɔ kɛra fìlànin ye, à bɛ denwolo nège bɔ à la.
1067) Ni npògòtìgìnin kɔnɔɲɛ fɔlɔ kɛra fìlàninw ye, à bɛ cɛ̀bònkɔ̀nɔ̀don nège bɔ à la.
1068) Ni yɔrɔ dɔ gònìyàra i bolo, i bɛ yɔrɔ sumalen ɲini.
1069) N'i y'a mɛn : «N ma wà kunu ta yɔrɔ la», bì ta dè diyara.
1070) Sǎ dèlìla kà mɔ̀gɔ min cin, ò bɛ siran jùrùkisɛ lasaabali ɲɛ.
1071) Sòlà kunba tɛ kàbàwulu kɔdimitɔ dɔn.
1072) Warabìlen tɛ wùlù kakala dɔn.
1073) Warabìlen tɛ wùlu dadimitɔ dɔn.
1074) Wara min ye wùluw ye, àni min ma wùluw ye, bòlìcogo tɛ kelen ye.
1075) Wùlu ka wara gɛnnen, àni à ma min gɛn, kelenw tɛ.
1076) Sɔlɔn kà i sɔ̀rɔ, ò ye tìɲɛ ye, ǹka sɔlɔn kɔ̀ntɔn kà i sɔ̀rɔ, ò ye i yɛ̀rɛ nɔ̌ ye.
1077) «À ka di» ye tìɲɛ ye, «À bɛ piɲa !», ò bɛ nɛ̌ kàn.
1078) « À ka kuna», ò ye tìɲɛ ye, ǹka «À bɛ kalakala !», i bɛ k'ò lajɛ.
1079) «An kà taa ɲɔgɔn fɛ̀» bɛ nkàlon kɔrɔbɔ.
1080) Kilisi min bɛ mɔ̀gɔ bɔ kɔ̀lɔn kɔnɔ, ò bɛ lajɛ jùrùfilen na.
1081) Mɔ̀gɔ̀ tɛ bùgùrìnjɛ dɔn sɛgɛ ye, fɔ n'a kɛra i ɲɛ kàn.
1082) «Nɛ̀gɛ ka gòni», i tùra à la.
1083) Ni wulu ma wuli, à jɔ̀kundama tɛ dɔn.
1084) Ni cɛ̌w ma ɲɔgɔn sɔ̀rɔ, sebaga tɛ dɔn.
1085) Ni nɛ̀rɛ ma nɔɔni, mùsòkɔrɔ nɛ̀kùnjan tɛ dɔn.
1086) Ko lajɛbali, tìɲɛ̀ tɛ dɔn.
1087) Mɔ̀gɔ̀ tɛ sǒ sàn à sènkan fɛ̀.
1088) Mɔ̀gɔ̀ tɛ bàn npògòba la n'i m'a dòn k'a filɛ.
1089) N'i ma «danna» bùgɔ, i tɛ «danna» kɔnɔko dɔn.
1090) N'i y'a mɛn : «Ntòri ka kuna», i ɲɔnna n'a ye k'à to i da.
1091) N'i y'a mɛn : «Ntɔ̀nnìnkuna», dɔ kɛlen k'à nɛnɛ.
1092) N'i ye fiyentɔ kan mɛn ko : «Buntèni», à y'a cin kɛ̀, à ma à ye.
1093) «Nin jiri suma ka di» - «I sìgìra à kɔrɔ».
1094) Syɔ̌ k'i bàn den mà, ò ka fìsa ɲɔ̀si lankolon ye.
1095) «An kà ko se fìla !», fɔlɔ diyara.
1096) «An taa kunuyɔrɔ la !», kɔ̀rɔ̀len diyalen dòn.
1097) N'i y'a mɛn : «An kà taa tugun !», fɔlɔ dè diyara.
1098) «N tà kà n fìli !», fɔlɔ diyalen dòn.
1099) Ni nɔ̀ɲùmànnin ye kɔ̌ tìgɛ, nɔ̀jùgùnin bɛ fɔ ò kɔ, ǹka nɔ̀jùgùnin kɔ̀tìgɛ̀nɔ, nɔ̀ɲùmànnin tɛ se kà fɔ ò kɔ.
1100) Bì denmisɛnw ye sini mɔ̀gɔ̀kɔ̀rɔ̀baw ye.
1101) Mɔ̀gɔ̀kɔ̀rɔ̀kunkolo tɛ bɔ san fɛ̀ kà cun, ni denmisɛnkunkolo mɛnna fiɲɛ na, à bɛ kɛ mɔ̀gɔ̀kɔ̀rɔ̀kunkolo ye.
1102) Sàfoolo tɛ kɛ sà ye, ǹka ni sàdènnin ma sà, à na sàba ɲɔ̀gɔn bɔ.
1103) Bìlakòro man kan ni cɛ̀bàkɔ̀rɔ̀kɛlɛ ye.
1104) Cɛ̀kɔ̀rɔ̀ba bolo-bɔlen tɛ bàgɛn ye.
1105) Cɛ̀kɔ̀rɔ̀ba man kan kà denmisɛn sɛgɛsɛgɛ.
1106) Cɛ̀kɔ̀rɔ̀bà wolonfìla bɛ mɔ̀gɔ min ni muguji cɛ, ò ta ye ò la ɲàgàɲimi ye.
1107) Denmisɛnya ye à dànma fǎ ye.
1108) Kuma ye fɛlɛfɛn ye, mɔ̀gɔ̀kɔrɔ bɛ tɛ̀mɛ dɔ la, denmisɛn b'a lawuli.
1109) Mìsìnin biɲɛ bɔbali da man ɲì mɔrɔn kùnko la.
1110) Mɔ̀gɔ bɛ to mɔ̀gɔ̀kɔ̀rɔ̀bàya la ka denmisɛnya lakodɔn, ǹka mɔ̀gɔ̀ tɛ se k'i to denmisɛnya na kà mɔ̀gɔ̀kɔ̀rɔ̀bàya lakodɔn.
1111) Sègìn tɛ taama min na, mùsòkɔ̀rɔ̀ninw ni cɛ̀kɔ̀rɔ̀ninw kà taga ò la, an kà dɔɔnin dun yàn.
1112) Sì tɛ kun sǐ la, ǹka barika bɛ kun barika la.
1113) Mɔ̀gɔ̀ tɛ kɛ ntala ye n'i ku ma jɛ.
1114) N'i ye weleweledaci bìla wùlu kàn, i y'a bìla à ɲɛdɔnbaga kàn.
1115) Ni sànga dònna fɛn o fɛn na, à bɛ taa di min mà, ò ye sǎkɛ̀nɛ ye.
1116) Warabìlen tɛ dège jiribalanyɛlɛn na.
1117) Dikisɛ bɛ wuli ni ncɔ̌n ye.
1118) Jèlìmùsòkɔrɔ bɛ fùnɛ̀ya ladège.
1119) Dùgùtìgìdènkɔrɔ tìgɛ̀len dùgùtìgìdènkura la.
1120) Fiyentɔ ka kègun ɲɛdimitɔ ye.
1121) Ni binnataala ye fɛ̀ɛrɛ o fɛ̀ɛrɛ sìri, dimɔgɔba b'a fàamu.
1122) Nkàlon bɛ da bàkɔrɔ la, sàgàjigi dè ye saraka ye.
1123) Nkàlon bɛ da dɔ̀lɔ̀syɛ la, dònòbilen ye saraka ye.
1124) Nkàlon bɛ da ɲɛ̀ɲɛn na, n'o tɛ fini ye fìri ye.
1125) Wulɛ kɔnɔ ŋanama-ŋanama, ò ni ŋànà tɛ kelen ye.
1126) Bɛɛ n'i kàràmɔgɔ.
1127) Dègèbàgà ɲuman bɛ mɔ̀gɔ se ko la.
1128) I ye kungo dɔn cɛ̌ min nɔ̌fɛ̀, kàna i kɛ̀rɛ̀làjiforoko bònya ò ta ye.
1129) Ko ladege n'a tìgi tɛ kelen ye.
1130) Kodɔnbaga bɛ kodɔnbali hakili wàga.
1131) Kùntigi bɛ bɔ wǒ min fɛ̀, tɔ̌w bɛ bɔ ǒ fɛ̀.
1132) Mɔ̀gɔ dɔ bɛ se dosokɔrɔba ka sugunɛkɛ la, à ka worokoloyɛrɛyɛrɛ, i tɛ se ò la.
1133) Mɔ̀gɔ̀làdègèla, n'a ma sɛ̀gɛn, à bɛ fìli.
1134) N'i ye i den mìnɛ k'a fɔ ko : «Tɛ̀ɛtɛɛ» ni den yɛ̀rɛ ko : «Tàataa», à bolo bìla.
1135) Dɔ̀lɔ̀ tɛ bɔ bɛɛ ka fɔ la.
1136) Hakili bɛ bɔ̀rɛ la, ǹka à bɛ bɔ̀rɛ̀tigi kɛ̀rɛ la.
1137) Hakilima bɛɛ ye kùlu kùncɛ̀màna dɔn fuga ye.
1138) Hakilima bɛɛ ye syɛ̌ dɛ̀sɛ dɔn.
1139) Hakilima ka ɲì fòolòma ka dùlɔ̀kìkan cìyɔrɔ la.
1140) Jiri ka ca, ǹka sɛ̀gɛ̀nlàfiyɛ̀njiri man ca.
1141) Kàlan ni kodɔn tɛ kelen ye.
1142) Kili min ka di kili bɛɛ ye, ò ye hakili ye.
1143) Mɔ̀gɔ̀ya ye hakili ye.
1144) Ni miiri bɔra mɔ̀gɔ̀ya la, mɔ̀gɔ̀ya tiɲɛna.
1145) N'i ma i hakili sìgi, i ka mɔ̀gɔ̀ya tɛ dakala.
1146) Tàasi bɛ yɛlɛ kùntaa jànya.
1147) N'i ye dùgùkolo kɛ i sènnàsabara ye, kà sankolo kɛ i kùnnàfugula ye tùma min, i bɛ se k'à fɔ i ye duniya fàamu dɔɔnin.
1148) Cɛ̌ dɔ kɔ̀rɔ̀la, i ma taa cɛ̀kɔ̀rɔ̀la.
1149) Wolotumajan ni cɛ̀kɔ̀rɔ̀ba tɛ kelen ye.
1150) Cɛ̀kɔ̀rɔ̀ba bàròkun ye à dakɔrɔmurumuru ko ye.
1151) Mɔ̀gɔ̀kɔ̀rɔ̀kan ye fura ye.
1152) Cɛ̀kɔ̀rɔ̀ba ka kuma tɛ mɛn dùgu min na, ko tiɲɛlen ka ca.
1153) Cɛ̀kɔ̀rɔ̀ba ka ɲì denmisɛnw ɲɛ.
1154) Cɛ̀kɔ̀rɔ̀ba ka ɲì warasu ɲɛ.
1155) Cɛ̀kɔ̀rɔ̀ba kǔn dilen tɛ à tilalen ye.
1156) Cɛ̀kɔ̀rɔ̀ba sinsinbere, ò ka fìsa bùlònda lankolon ye.
1157) Cɛ̀kɔ̀rɔ̀ba sǎn kɛ̀mɛ à ka bùlon kɔnɔ, denmisɛn bùlon kɛ̀mɛ, ù bɛ se kà bàro kɛ.
1158) Cɛ̀kɔ̀rɔ̀ba ye misɛ̀li ye kà mɔ̀gɔ kala ɲɔgɔn na, ǹka mùsòkɔ̀rɔ̀ba ye sùrùfe ye min bɛ mɔ̀gɔw tìgɛ kà bɔ ɲɔgɔn na.
1159) Cɛ̀kɔ̀rɔ̀bà-kunnabanfula, à ka fìsa denmisɛnninw cɛrɔnkolon ye fòro la.
1160) Cɛ̀kɔ̀rɔ̀bànin sìgìlen ɲɛ bɛ min na, denmisɛnnin jɔ̀len ɲɛ t'o la.
1161) Den dɔ bɛ wolo fɔlɔ, nka ò tɛ kɔ̀rɔ ye.
1162) Denmisɛnnin hakili sìgìlen bɛ mɔ̀gɔ̀kɔ̀rɔ̀ba ka dɛ̀gɛ nɔɔni.
1163) Denmisɛnnin tɛgɛko koɲuman bɛ mɔ̀gɔ̀kɔ̀rɔ̀ba ka dɛ̀gɛ nɔɔni.
1164) Denmisɛnnin kègùyàra cogo o cogo, à jùkuna fìla bɛ à kɔ fɛ̀.
1165) Denmisɛnso sènna ka teli, ǹka à tɛ taa yɔrɔ jan.
1166) Denmisɛnwulu sěn ka di, ǹka à tɛ mìnɛ̀ni ɲɛdɔn.
1167) Dɛ̀gɛ bɛ kùmu mɔ̀gɔ̀kɔ̀rɔ̀minɛn kɔnɔ.
1168) Dùgu mɔ̀gɔ̀kɔ̀rɔ̀baw ye jiribaw ye, n'u bìnna, ɲɔ̀gɔn sɔ̀rɔ̀ man di.
1169) Dùgùba mɔ̀gɔ̀kɔ̀rɔ̀ntan man di.
1170) Forokokɔrɔ dè ji sumalen dòn.
1171) Fòròntòbɔrɛ banna cogo o cogo, tìsòta tɛ ban à la.
1172) Kɔ̀rɔkǔn ye ɲɛmajɔ ye.
1173) Mìsìden tɛ jàra dɔn, ǹka à bakɔrɔ y'a dɔn.
1174) Mɔ̀gɔ̀kɔrɔ ɲɛ bɛ syɔ̌ mɔ̀.
1175) Mɔ̀gɔ̀kɔrɔba tɛ taa sugu la, à dàbàli bɛ se yèn.
1176) Ni kuma ɲagamina, cɛ̀mɔgɔw nà à ɲɛnabɔ.
1177) «N ma kɛ mɔ̀gɔ̀kɔrɔ ye» – «I ma i kungotaaɲɔgɔn latɔ̀mɔ».
1178) Sènnɔ̀ncinin bɛ, mɔ̀gɔ̀nìnncinin tɛ.
1179) Sògònin tulo fìla ka kɔ̀rɔ à biɲɛ ye.
1180) Dàga bɛɛ ni à gàlàma dòn.
1181) Jàmàni bɛɛ ni à ka làada dòn.
1182) Dùgùbila ka fìsa làadàwuli ye.
1183) Fɔli bɛ yɛ̀lɛ̀ma màsàkɛ ye, ǹka dɔgɔ tɛ yɛ̀lɛ̀ma màsàkɛ ye.
1184) I kununa dùnùkan min na, «N bɛ taa n da» tɛ se 'kà ǒ dùnu bìla.
1185) I wolola k'à sɔ̀rɔ dɔnniya min b'i ka bùlònda la, n'i ma ò labàto, i kàna à tiɲɛ.
1186) N'i ye bɔ̌ tìgɛ i fǎ bɔ̀tìgɛ̀yɔrɔ la, fɛn tɛ bɔ bɔ̀tu la k'i kaana.
1187) N'i ye bɔ̌ tìgɛ, i kà bɔ̌ tìgɛ i fǎ bɔ̀tigɛ nɔ̌ na, n'o kɛra, bɔ̀kunkurun tɛ i sɔ̀gɔ.
1188) Ni dibi ye à jùbila jɛ̀, à bɛ bìn.
1189) Kokɔrɔ tɛ ko tìɲɛ, kokura bɛ ko tiɲɛ.
1190) Ni dònòkɔ̀rɔ̀nin y'a fàsira bìla, dɔ̀lènsyɛn b'a sɔ̀gɔ à kɔgɔ la.
1191) N'i ye i kɛɲɔgɔn sàbara fìli ba kɔ, n'à ma bɛ̀n n'i kɛɲɔgɔn dɔsěn sěn ye, à na bɛ̀n ni dɔ ta ye.
1192) Sugufyɛda tɛ yɛ̀lɛ̀ma mɔ̀gɔ̀ kelen ye.
1193) Mɔ̀gɔ min wolola dònso la, i wolola saburɔfɛn na. Mɔ̀gɔ min ma wolo dònso la, i ma wolo saburɔfɛn na.
1194) Mɔ̀gɔ̀ tɛ kɛ dònso ye ni suya t'i la.
1195) Bìnkò jugu bɛ mɔ̀gɔ̀kunfɛn jìra i dɔgɔjɔɲɔgɔn na.
1196) Ni mɔ̀gɔ ma bìn, à kùnnàminɛn tɛ sidɔn.
1197) Dògò tɛ mùsòkɔ̀rɔ̀ba ni ɲɛgɛn cɛ.
1198) Gùndòjugu bɛ iko sògòkɛnɛ : n'a tòlìla, à kasa bɛ bɔ.
1199) Jiri min ma turu mɔ̀gɔ ɲɛna, i t'ǒ jùkɔ̀rɔ̀dili dàma dɔn.
1200) Kamalenkɔrɔ kɔnɔ ye à ka fìnìbìlàbara ye.
1201) «Ne kɔnɔ tɛ i ka fìnìbìlàbara ye».
1202) Kàmi ɲɛ̀gɛn b'a kɔ kàn, hadàmàden ta b'a kɔnɔ.
1203) Mɔ̀gɔ man kan k'i gùndo fɔ i mùso ye, n'o tɛ, don dɔ, à b'i jànfa.
1204) Mɔ̀gɔ n'i kɔnɔ tɛ kɛ̀lɛ.
1205) Ni mɔ̀gɔ ko : à m'a ka gùndo fɔbaga dɔn, à y'a kumayɔrɔ dè caya.
1206) Sù tɛ se kà dògo à kòbaga mà.
1207) Hali n'i sìra k'i dɔ̀n e ka so, ni dùgu jɛra, dɔ n'a fɔ ko «i ni dɔ̌n !».
1208) Den bɛ iko bɔgɔ kɛnɛ : n'à jàra bolo min kàn, à bɛ to ò bolo kelen kàn .
1209) Denmisɛn ye bɔgɔ kɛnɛ ye, à ka kan kà baara yànni à ka jà.
1210) Jirisun ncininnin bɛ se kà tilen, n'a kùnbàyàra, n'a dùnna, à tɛ se kà tilen.
1211) Mɔ̀gɔ̀ tɛ dosokɔrɔba da turu à bòkɛ̀kò fɔlɔ la.
1212) Mùso ye bɔgɔkɛnɛ ye, n'i y'a mɔ cogo min, à bɛ jǎ tèn.
1213) N'i ye wòlòkɛnɛ bìla fùntun kɔnɔ, n'a jàra, à bɔ man di.
1214) «N ba, nìn kɛ n ye !», den tɛ se ko bɛrɛ la.
1215) N'i b'i den bùgɔ jɛgɛjalanɲimi na, n'à bɛ kàsi k'a da sin baji mà, ò tɛ jɛgɛjalanɲimi dabilakan ye.
1216) N'i ye ko kɛ sàbaga la, à bɛ sà ni à ye à kɔnɔ, ǹka n'i ye ko kɛ mɔ̀baga la, à bɛ mɔ̀ ni à ye à kɔnɔ.
1217) ɲi tɛ ntòri da, ǹka mɔ̀gɔ̀ tɛ i bolo dòn à da.
1218) Nùmu kɔ̀rɔ̀len tɛ dòn fan na.
1219) ŋɔni ni nu bɛ mɔ̀.
1220) Sàgàkulu bɛ gɛn bere kelen na, ǹka mɔ̀gɔ bɛɛ n'a gɛnbere dòn.
1221) Mɔ̀gɔw fàri lakari tɛ kelen ye.
1222) Sotowulunin sɔ̀n man ɲì.
1223) Syɛ̀ba jitɔ b'a denw lamɔ̀.
1224) Ci bɛ kɔɲɔmuso ba la min tɛ syɛ̀sìbɔ ye.
1225) Bolo bɛ mɔ̀ bolo kɔnɔ, bolo tɛ to bolo kɔnɔ.
1226) Den sɔ̀rɔ̀ko bɛ à bùgɔ̀li nɔ̀gɔ̀ya ba fɛ̀.
1227) Mɔ̀gɔ la den màndi ye i lakari ye.
1228) N'i ye mùso dèli jufalafɛnbɔ la, n'i y'i kankɔrɔla san, à hakili bɛ jìgin.
1229) N ba wolola àni n ba tilara, ò tɛ kelen ye.
1230) Na duman bɛɛ jǔ ye ji ye, kɛfɛnw dè bɛ ù bɔ ɲɔgɔn na.
1231) N'a fɔra ko : «Mɔ̀gɔ ka di», à sògo ko tɛ.
1232) Bǎ kùnjɛ den ye fere ye.
1233) Bǎ kɛ̀rɛ̀jɛ den ye fuse ye.
1234) N'a ma fɔ : «Den nìn n'a fǎ bɔlen bɛ', à na fɔ : 'À ni à ba bɔlen dòn».
1235) Bɔ̀gɔ nɔɔnina ni ji min ye, ò tɛ se kà bɔ à la.
1236) Kɛ̀lɛ diyabaga caman fǎ ye dònso ye.
1237) Tulakɔnɔnin b'a fàkan fɔ.
1238) Kɔ̀nɔ̀den bɛ kɔ̀nɔ̀kɔrɔ kan fɔ.
1239) Kɔ̀nɔ̀kànkɔ̀rɔ̀bɔ̀den bɛ kɔ̀nɔ̀kan dɔn.
1240) Mɔ̀gɔ̀jugu fìla den, à tɛ ɲɛ̀ juguya kɔ.
1241) Sàfùnɛ̀tàwulu den tɛ kolo kari kamalenya na.
1242) Sàfùnɛ̀tàwulu, ò den tɛ ɲùman kɛ abada.
1243) Bɔ-n-fà-la, tèrèjùgùya tɛ.
1244) Sòden ye à ba ye.
1245) Sɔn tɛ pan, à den kà ŋunuma.
1246) Den tɛ mɔ̀gɔ̀ kelen ta ye.
1247) Kuma fìla bɛ den min tulo la, ò tɛ se kà sira ɲuman tà.
1248) Mùso k'à fɔ den mà : «I sìgi yàn», ni fǎ b'a ɲɛnabɔ, ò tɛ taga kɛ̀lɛ fɛ̀.
1249) Kuma ye syɛ̀bàsi ye, mɔ̀gɔ b'a sɔ̀rɔ ɲɔgɔn fɛ̀.
1250) A y'a sàalo à fǎ bòonsi la k'à mìn à ba sinji la.
1251) Bǎ kàlàjugu, ò den tɛ dàgàlàfilɛ to.
1252) Denmusonin tulo fìla y'a ba ta ye.
1253) Jiriju jɛ̀ngɛ̀nnen, n'i ye jirisyɛn turu à kɛ̀rɛ fɛ̀, à ni jɛ̀ngɛ̀nni bɛ wuli.
1254) Kàmi b'a ɲɛmɔgɔ tɔ̌n filɛ.
1255) Kàmi bɛ à ɲɛmɔgɔ tɔ̌n filɛ, ǹka nɛ̀gɛ̀da bɛ min na, ǒ sèn t'a la.
1256) Mɔ̀gɔ̀ lànkolon den làfìyàlen bɛ, sabu kùnko t'a fǎ da la.
1257) Mùso nànkàràba den tɛ kolo kari.
1258) Mùsòjugu den, à tɛ kɛ fɛn ye.
1259) Mùsònìnkolon dè bɛ mùsòya kɛ mɔnɛ ye. Mùso dè bɛ fàama bange. Mùso dè bɛ bàana bange. Mùso dè bɛ wàlìju bange.
1260) Mùso ɲàlen den tɛ tiɲɛ, ǹka i kà bɔ fà sɛbɛ la dɛ !
1261) Mùsòkolon den ye ntòri ye, n'i y'à gòsi, à bɛ ɲɛgɛnɛ kɛ.
1262) Mùsòlànkolon den ye kɔ̀tùgùkaara dè ye, ni ntinɛnin gòsìra à la, à bɛ bɔ kà bìn.
1263) Mùsòlànkolon b'a den bìla kɔfɛ̀.
1264) Ni cɛ̀bìlèncɛ den kɛra bobo ye, ɲìnìnkàlì caman t'o la.
1265) Ni dùgùtigi tɔgɔ kɛra «N fǎ foroko», dùgùdenw bɛɛ nà bɔ̀rɛ̀ba kala.
1266) Ni kɛ̀lɛ̀masa den ye kɛ̀lɛ̀ton tà, à bɛ tɔgɔ ɲini.
1267) Ni ntolonin ma à fǎ bɔ jiribalanyɛlɛnni yɔrɔ, à kàn'a to bubagaw k'à ku mìnɛ jiriju la.
1268) N'i ye fɛn min mɛn baladen na, i b'a sɔ̀rɔ à bɔra balaba da.
1269) Ni syɛ̀nin ma «kosu» mɛn, à na «paro» mɛn.
1270) Kɔ̀tù-là-koro bùgɔ̀kan bɛ kaana lasɔ̀mi.
1271) Ni tulogeren ma san kulukan mɛn, ni sanji bìnna, à n'o ye.
1272) Mɔ̀gɔ bɛɛ tɛ gɛɲɛ bɔ̀rɛ̀làma dɔn, n'a ma bɔ kà jìra i la.
1273) N'i ma sǔw bùgɔ, ɲɛnamaw tɛ siran i ɲɛ.
1274) Wùlu fànìna, à kilisi duman ye bere ye.
1275) Wùlùnin cì man gɛ̀lɛn, à lamɔ dè ka gɛ̀lɛn.
1276) Kàrìsa den ni sǎ bɛ kà sì bon kelen kɔnɔ, sǎ tɛ sà ye, den tɛ den ye.
1277) Tasuma tɔgɔ fɔli tɛ da jèni.
1278) Cɛ̀kɔ̀rɔ̀bàkan ye dùga ye.
1279) Mɔ̀gɔ bɛ kɔ̌ mɔ̀ cɛ̌ min ye, ni ò ko : «Bàma bɛ ji la», ni i tɛ fɛn wɛrɛ ɲini, i ka kan kà bɔ ji la.
1280) Dosokɔrɔba bɛ to gànko o gànko la, ò manko tɛ tà à ɲìnɛ mà.
1281) N'i ye i gan ji kùnna, ò tɛ mìnnɔgɔ bɔ i la, fɔ n'i jìgìnna kà ji mìn.
1282) Syɛ̌ bìla sansara kɔnɔ, ò bɛ syɛ̀tigi mà, ǹka i ku tilen, ò bɛ syɛ̌ yɛ̀rɛ mà.
1283) «À filɛ ! À filɛ !» N'i m'a ye, n'a turula i ɲɛ na, i n'a ye.
1284) I k'i sàgon cɛ̀kɔ̀rɔ̀ba bǒ la, ò ka fìsa k'i sàgon à kumakan na.
1285) Mɔ̀gɔ b'i pan cɛ̀kɔ̀rɔ̀bàbo la, ǹka n'i y'i pan à kumakan na, i nà ǒ ncɔ̌n bɔ i yɛ̀rɛ la.
1286) Jɔ̀nnin kùnnàndi ni jɔ̀nnin kùnnàngo, à bɛɛ laadibaga ye laadikan kelen ye, ǹka min y'a ta mɛn, à bɛ kɛ jɔ̀nnin kùnnàndi ye.
1287) Tulo kùnnàndi bɛ laadilikan mɛn.
1288) Ni bàna ye mɔ̀gɔ sɔ̀rɔ, à ka kan k'i to balofɛn latìgɛ̀len dɔrɔn na.
1289) N'i ma mɔ̀gɔw ka laadilikan mɛn, n'i sera yɛ̀rɛ̀-làadì-kulunin na, i bɛ jɔ̌ yèn.
1290) N'i ye yɛ̀rɛ̀làbila kùlùnin yɛ̀lɛn, i bɛ se yɛ̀rɛ̀làadìfuganin mà.
1291) N'i ɲɛkɔnɔ kàsìra, n'i ma i jɔ̀, n'i taara, ǒ nà kɛ e kɔkɔnɔ ye.
1292) N'i sɔ̀mina k'i bɛ ɲɛnamini, ò fura ye sònsòròli ye.
1293) ɲàmà tɛ basa la, mɔ̀gɔ̀ tɛ bìlakòro sàkun dɔn.
1294) ɲɛ o ɲɛ tɛnà ɲɛ̀, à fɛnjugu bìlen ka ca.
1295) Sànyɛ̀lɛ̀màdon tɛ don gansan ye.
1296) Sìbànkɔnɔ tɛ laadilikan mɛn.
1297) Sìbàntɔ tulo tɛ laadilikan na.
1298) «Mɔriw, n'aw taara aw ka àlìjɛnɛ na, aw tasumatala kàna se an fɛ̀ ».
1299) N'i ko mùsòkɔ̀rɔ̀nin mà ko : «Syɔ̌ bɛ dàga fara», à b'a fɔ : «I jɔ̀! n kà dɔ fàra à kàn».
1300) Syɔ̌ bɛ dàga fara, i bɛ dɔ kò k'à kɛ à kàn !
1301) Mɔ̀gɔ min b'a fɔ k'i kà sǒ kɔngɔtɔ sàn, ò t'i dɛ̀mɛ k'à balo.
1302) «N y'a f'i ye» ka kɔ̀rɔ.
1303) Ta tugura mɔ̀gɔ bòkɛ̀bin na.
1304) Kamalenya ye dànnìntugun ye, fɛn tɛ bìla à bɛɛ kɔnɔ.
1305) «Nà à tà», n'a m'i fàga, à b'i màlo.
1306) ɲɔ̌ turulen bɛ wɔ̀lɔ sɔ̀mi.
1307) Da dɔ ka di, mamùru tɛ à la.
1308) Fiyentɔ nɛgɛnkan ye : «Suɲɛ bɛ i kùn» ye.
1309) Fɔ ye fìla ye, kuma min bɛ fɔ i ɲɛna, àni kuma min bɛ fɔ i kɔfɛ̀.
1310) Kuma min ka di mɔ̀gɔ tulo la, ò fɔ ko caman ka di i ye.
1311) Mɔ̀gɔ bɛ fò bìlàkùnkɛ ko ɲuman na.
1312) Sǔ bɛ tànu.
1313) E tànùdon, ò bɛɛ tɛ don ɲuman ye.
1314) Mùsòkɔ̀rɔ̀nìndɔn min tɔ̌ ye sini ye, mɔ̀gɔ kàna i bakɔrɔnin tànu ò la tìlè kelen bɔlen à la.
1315) N'à diyara jèli min na, ò bɛ i kɛ Kuyate ye.
1316) Ntòri bɛ wele «Bàgàyɔgɔ» yɔrɔ min, à b'i bùgun yèn.
1317) Tɛgɛrɛ bɛ diya dɔ̀nkɛ̀la kùn yɔrɔ min, à b'i jùkuna sin yěn fɛ̀.
1318) ŋàaràtigi ni ŋàaràntan man kan.
1319) ŋàna tànùbàlìya bɛ ŋàna kɔnɔnajuguya.
1320) Tànu-jùru-la tɛ dòn mɔ̀gɔ la.
1321) Wùlùsu bɛ wùlu farinya.
1322) Bànɔnɔ bɛ diya mɔ̀gɔ dɔ da, n'i m'a fɔ bàkɔ̀rɔ̀nin mà : «N bɛɛnkɛ».
1323) Bònya ka di fɛn bɛɛ ye fɔ n'a ye kàya jɛ̀.
1324) Denmisɛnnin tànù-kojugu bɛ à faɲa.
1325) Mɔ̀gɔ̀ tɛ ntòri ka panni bɛɛ kɛ tɛgɛrɛfɔ ye, bawò à taamacogo dòn.
1326) Ni fǎ y'a fɔ à den mà : «Sàma, sàma !», à bɛ jiri fɔlɔ min kari, ò bɛ jìgin à yɛ̀rɛ kàn.
1327) N'i y'i den kɛ kannadasɛmɛ ye, à b'i yɛ̀rɛ fɔlɔsěn sěn tìgɛ.
1328) N'i y'i den tɔgɔ da : «Sɛ̀mɛ», à mɛn o mɛn, à na sɛ̀mɛ i la.
1329) N'i y'i den wele ko : «Bàbà kumandan», à bɛ nisɔngɔ mìnɛ i fɔlɔ la.
1330) N'i bɛ suruku dòn màsàya la, e k'à to à dɔnbaga kà bɔ à kɔrɔ.
1331) Tànù tɛ kun ɲinɛ kurunba la.
1332) Bolokɔni tɛ dɔ̀lɔ dòn, ǹka à bɛ dɔ̀lɔ̀so jìra.
1333) Dɔnni ye kɔ̀lɔn ye, dàn tɛ min na.
1334) Mɔ̀gɔ kodɔn bɛ, ǹka i kobɛɛdɔn tɛ.
1335) Dɔw ye du dɔn, ù tɛ du-dà-du dɔn.
1336) Kɔnkɔnnin bɛ ji dɔn, ǹka naji nì t'a la.
1337) Mɔ̀gɔ̀ tɛ se hakili dǎn na.
1338) Dunan b'a taadon dɔn, i tɛ i sègìndon dɔn.
1339) Sàmìya dɔnni min bɛ bàninkɔ̀nɔ na, n'a y'a sɔ̀rɔ à bɛ ɲɔ̌ ɲɛ̌ tèn, ɲɔ̌ tùn na falen san fɛ̀.
1340) Sanjikɔrɔwɔsi tɛ dɔn.
1341) Sègìkɔ̀rɔ̀ntugan ɲɛ bɛ min na, filenkɔrɔntugan tɛ ò ye.
1342) Hakili ye jɔ̌n ye : à bɛ mɔ̀gɔ bìla i kɛɲɛko kàn.
1343) Miiri tɛ diɲɛ ban.
Ala dè bɛ jɔ̀nninw waaju.
1344) Wɔ̀lɔ̀sɔ bɔ̀rɔ̀làma, mɔ̀gɔ̀ tɛ ò sidɔn, ǹka fɛn dɔ kùrùlen bɛ bɔ̀rɛ kɔnɔ, i b'o dɔn.
1345) An bɛ boli kùnna, an tɛ à sɔnkan dɔn.
1346) «Ne t'a si dɔn», ò ye bàna ye.
1347) Kàlànbàlìya ye dìbi ye.
1348) Fiyen tɛ misɛ̀li tɔ̀mɔ.
1349) Fiyentɔ fìlà tɛ se kà ɲɔgɔn bere-minɛ.
1350) Kodɔnna sɛ̀gɛ̀nnen, kodɔnbali fɛrɛlen.
1351) Kodɔnbali b'a diya.
1352) Mɔ̀gɔ̀ tɛ jèlìkɛ fìlìlen dɔn ntàma na.
1353) Wolokɔsa tɛ nàmàya dɔn.
1354) Mɔ̀gɔ̀ tɛ ku jènìnen kariyɔrɔ dɔn.
1355) Waraku jɛ̀ngɛ̀nnen, mɔ̀gɔ̀ t'a karifan dɔn.
1356) Dunan ɲɛkalamɛnɛ ye à jàtigi ye.
1357) Dunan ɲɛkili bònyàna cogo o cogo, dùgùlènfiyen ye dùgu dɔn n'a ye.
1358) Hali ni dunankɛ ɲɛ bɛ bolokuru bɔ, dùgùlen fiyen ka ɲì à ye.
1359) Dunan ɲɛkili ka bòn, ǹka à ɲɛ tɛ bɛrɛ la.
1360) Dunan tɛ dùgùlènworo bɔ.
1361) Dunan tɛ ɲɔ̌ silen tǒ dɔn.
1362) Jàtìgìɲininka ka fìsa dunanya la.
1363) N'i ko dunan mà : à ka fòròba mìsìsogo tila, à bɛ fulafuru di dùgùtigi mà.
1364) «Syɛ̌ bɛ jìgìɲɛ kɔrɔ», ò ye tìɲɛ ye, ǹka «à bɛ dàkìsɛ̀jigiɲɛ kɔrɔ», ò ye dùgùlen kan ye.
1365) Jirikurun mɛn o mɛn ji la, à tɛ kɛ bàma ye.
1366) Koro b'a mɔ̀yɔrɔ fàri da.
1367) Barika min bɛ sàma na, ǒ ɲɔ̀gɔn nalon fana b'a la.
1368) Bàna bɛɛ fura bɛ sɔ̀rɔ fɔ nalonmaya.
1369) Nalon ye bànà ye, mɔ̀gɔ̀ si t'a fɔ : 'Kà nɔ̀gɔ̀ya kɛ !'.
1370) Nalonman ko ka di bɛɛ ye, ǹka mɔ̀gɔ̀ si t'a fɛ̀ à ka bɔ i denw na.
1371) Nalonman ye dùgu fàama dɔ ye.
1372) N'i ye dùgu diyalen ye, dɔ nalonman.
1373) Forokonin nà to à dogisara la.
1374) I tɛ se kà sàgàdenw gɛn-gɛn !.
1375) Kàrìsa bɛ sɔ̀n k'i ɲɛtugu diden dɔ la.
1376) Mùso jùkùnànba taamacogo bɛ dùgu diya nalonman na.
1377) «N tɛ ji mìn nu fɛ̀ !».
1378) Nalonman bɛ se kà surukubo tà, k'o ye sɛ̀ngɛrɛn ye.
1379) Nalonman diyayɔrɔ ye batigɛ ye.
1380) Nalonman ka jùru tɛ ban denjugu la.
1381) Nalonman tɛ jùru cɔ̀rìlen dɔn, n'a ma tìgɛ.
1382) Nalonman tɛ nkàlon tìgɛ, barisa à tɛ se à yɛ̀lɛ̀màko la.
1383) Nalonman-fɛ-kɛlɛ ka fìsa à fɛ̀-tulon ye.
1384) N'i ko nalonman ye : «An k'an kàlà-là-fili !», à b'a ta kɛ kùnfɛ̀taa ye.
1385) N'i ko nalonman ye ko : «Sini ye kɛ̀lɛ ye», à bolo kùmùlen bɛ sì.
1386) N'i ma nalonman bùgɔ à kɔnɔ na, à tɛ kègùya.
1387) Sò tɛ kɛ jùga ye kà yɛ̀lɛ̀nbaga kɛ jùga ye.
1388) Taayɔrɔ si tɛ mɔ̀gɔ̀sɛbɛ la kà mɔ̀gɔ̀kunntan dàn.
1389) Tɔ̌w bɛ tǒ la, i yɛ̀rɛ bɛ na na'.
1390) Kà ji kɛ kòlon kɔnɔ, k'à sùsu, ò ye nalonmaya dǎn ye.
1391) Miiribali tɛ tàasìbali ba nèni.
1392) Nalonman jùkɔ̀rɔ̀filɛ ye tìɲɛ ye, «N bɛ taa n somɔgɔw wele», à n'a yɛ̀rɛ ladòn.
1393) Tìɲɛ ye nalonman filɛli ye, ǹka «N bɛ taa n somɔgɔw wele kà nà à lajɛ», i na nà à sɔ̀rɔ : à taara.
1394) Tìɲɛ ye nalon ye, ǹka n tɛ n ba dɔn mùsow tɔ̌w la, ne t'o la.
1395) «N'i ma ɲɛ̀ i ka sòsan kɔ, i kàna n ka fàli sɔ̀ngɔ dajɛ̀».
1396) À bɛ ɲɛ-kelen ɲɛna ko diɲɛ ye fànkèlènma ye.
1397) À bɛ sabajukɔrɔsyɛ ɲɛna ko sègìkɔ̀rɔ̀syɛ ɲɛ tɛ fɛn na.
1398) À bɛ sègì-kɔ̀rɔ̀-ntugan ɲɛna ko filen-kɔrɔ-ntugan ɲɛ tɛ ko la.
1399) Bìsigi bɛ feere, à tɛ den.
1400) Ni kɔɲɔmuso kɔnɔma dira i mà, i bɛ kɔ̌ kùnna, ǹka jɛgɛ t'a la.
1401) ɲɔgɔnnɛgɛn ye bàafànmɔn ye, jɛgɛ tɛ sɔ̀rɔ à la.
1402) ɲɔgɔnnɛgɛn ye fàlàbàmɔn ye, n'o tɛ, à ntòri ka ca jɛgɛ ye.
1403) ɲɔ̀kàlàso bòlìbaga b'a yɛ̀rɛ kàn.
1404) À bɛ dègè-dègèlìkɛ̀la ɲɛna ko : à kùnkolo tɛ à yɔrɔ dɔ ye.
1405) Jiridɔn, sòdɔn, jidɔn, yɛ̀rɛ̀dɔn ɲɔ̀gɔ̀n tɛ.
1406) Mɔ̀gɔ b'i yɛ̀rɛ dɔn, Ala b'i dɔn i ye.
1407) An bɛ siran na bùràlen na, tintin bɛ dɔ ta jùkɔrɔ.
1408) N'i ni kunatɔ jɛ̀ra fìri la, n'a y'a dun k'i ta bìla, kàna jɔ̀n à la ko à ka dɔgɔ, à gerennen dòn.
1409) Cɛ̀fin bɛɛ tɛ nùmu ye.
1410) Basa tɛ dɛ̀gɛ dun, ǹka à bɛ dɛ̀gɛ̀dùnbo kɛ.
1411) Cɛ̀ dɔ fàsàlen, ǹka myɛ̀ t'a la.
1412) Cɛ̀jàlànnin yelen tɛ fɛlɛ diyalen ye.
1413) Fuladen sènmisɛn ka tanni tɛ kun dɛ̀nɛ na.
1414) Cɛ̀kɔ̀rɔ̀ba bòonsì janmanjanba ye kɔ̀lɔ̀si ye, ǹka à tɛ i kɛ mɔri ye.
1415) Koro ɲɛ ka bìlen, baasi t'a fɛ̀.
1416) Dònòkɔrɔ ka ɲɛbilen, cɛ̀fàrìnya tɛ.
1417) Dùgùkòlò ɲuman bɛɛ tɛ sɛ̀nɛ̀kɛ̀yɔrɔ ye.
1418) Kɛnɛjɛ ɲumannin bɛɛ tɛ bòkɛ̀yɔrɔ ye.
1419) Jàkuma ni waranìnkalan bɔlen bɛ, ǹka à den tɛ.
1420) Jugunin bɔlen bɛ bàla fɛ̀, ǹka à den tɛ.
1421) Jugunin turulen t'a jogo ye, ni i ye i sèn da à kàn, i b'a latugu.
1422) Kamalen ɲuman bɛɛ tɛ dùgùtigi den ye.
1423) Kamalen ni kàmànkun tɛ kelen ye.
1424) Kamalen cɛsiri koɲuman bɛɛ tɛ kɛ̀lɛ̀cɛ ye.
1425) Ko : «Sònsan kɔ̀mɔtigi» ni kɔ̀mɔ bɔra, ko : 'Sònsan, i biri !'.
1426) Kɔ̀lɔn jǔ ka jɛ, ǹka ji t'a kɔnɔ.
1427) «Kùlùsi bɛ n jǔ la» tɛ cɛ̀ya ye.
1428) Kùlùsìkòlòndon tɛ mɔ̀gɔ kɛ bamànan ye.
1429) Mɔ̀gɔ bɛ jɔ̀n tunin dɔ la, i sìrìfu bɛ bɔ à la.
1430) Mɔ̀gɔ dɔ bɛ kàsi la nkabanin kɔrɔ, aw ko : ò bɛ nkaba mɔ̀ dun na.
1431) Mɔ̀gɔ ka ca du kɔnɔ, à bɛɛ tɛ duden ye.
1432) Ni mɔ̀gɔ̀ tɛ npye dɔn, bàga bɛ kɛ à sabu ye.
1433) Ni sijɛ tùn bɛ mɔ̀gɔ kɛ kɔ̀rɔ ye, ɲɔ̀gɔ̀ntuma mɔ̀gɔ̀ tɛ sàgàsogo dun.
1434) N'i ye dɛ̀gɛ̀mìnna da mɔnen ye, à diminen tɛ.
1435) N'i ye filennin fogonnen ye ji kàn, n'a jǔ sɔ̀gɔ̀len tɛ, à da cìlen.
1436) «Nǐn mùso cɛ̀ ka ɲì, sɔ̀n t'a la» – «Mùso cɛ̌ ɲìnìnka fɔlɔ dɛ !».
1437) Nɔɔnsi tɛ taa kɛ̀lɛ la, kònkòròbanfula bɛ jɔn kǔn na ?
1438) Ni nukala tùn ye cɛ̀ɲɛ ye, nɔɔnsi tùn bɛ danfɛn bɛɛ dàn.
1439) Nsìra jǔ ka nùgu, ǹka à den ka ŋɛɲɛ.
1440) ɲi jɛ o jɛ, jòli bɛ à jùkɔrɔ.
1441) Sàgàjìgìba ka kùnsuuli bɛɛ tɛ siradɔnbaliya ye.
1442) Sǎ kùrùlen tɛ à sàlen ye.
1443) «Sàya bɔra sùnɔgɔ fɛ̀» - Sùnɔgɔ ko : «À dɔ tɛ».
N'a ma kɛ à dɔ ye, à nà kɛ à bɔɲɔɔnko ye.
1444) Sàya ni sùnɔgɔ tɛ kelen ye.
1445) Teenta bɛ kɔ̌ kùnna, kɔ̀tigi tɛ à ye.
1446) ɲɛ tɛ kɔ̀gɔ̀màna dɔn, ǹka tulu bɛ min kùnna, à b'o dɔn.
1447) Surɔmisi bɛɛ ye mìsìbàfin ye.
1448) Mɔ̀gɔ bɛ siga i yɛ̀rɛ sɔ̌n na.
1449) Fàràfin o, fàràjɛ o, mɔ̀gɔ̀ si tɛ fìli koɲuman na.
1450) Mɔ̀gɔ̀ tɛ fìli nanbarako mà.
1451) Mɔ̀gɔ bɛ sàrìya tìgɛ Ala bònya fɛ̀.
1452) À kɛra n ɲɛna mùgu dòn, n t'a dɔn kolokari dòn'.
1453) Kɔ̀nɔ bɛɛ bɛ dùfon filɛ nalonman ye, ǹka kɔ̀nɔ bɛɛ jùrùlàma bɛ tɛ̀mɛ dùfon na.
1454) Kɔ̀nɔ bɛɛ tìgɛ̀len dùga la, ù bɛɛ jùrùlàma bɛ tɛ̀mɛ à la.
1455) Ni kɔ̀gɔ̀sonya bɛ fɔ à cogo la, jàkùmànin tɛ se faradi kɔrɔ.
1456) Mùsòkɔ̀rɔ̀nin tununa, kùnsìgìjɛ yera nàmàkɔrɔ bǒ la, siganna dabɔra.
1457) Sɔ̀mi-n-yɛ̀rɛ-fɛ̀ ko : «Bàkɛn suma bɛ».
1458) Sùlantàra ko : «Fiɲɛn da kà tugu !».
À y'a sɔ̀rɔ à yɛ̀rɛ ye fiɲɛ tiɲɛbaga ye.
1459) N'i ko : «Dùgu dɔ yɔrɔ ka jàn», dɔ wɛrɛ b'o kɔfɛ̀.
1460) Kɛ̀lɛ̀ kelen jo tɛ tila fìla ye, ɲɛdimitɔ ni nɛnɛdimitɔ ko tɛ.
1461) N'i ko : «Sàma ka bòn» - «à bɛ taama dùgùkolo min kàn don ?».
1462) Bɛɛ kan (bɛ) i ka bòli dɛ̌ mà ko : «bidibidi».
1463) Bɛɛ ka mɔ̀gɔ̀kunntan tɛ bɛrɛ ye.
1464) Bɛɛ n'i kɔnɔ dòn.
1465) Dɔ ka mɔ̀gɔ̀sɛbɛ ye dɔ ka mɔ̀gɔ̀kunntan ye.
1466) Dɔ jìgìtìgɛ̀baga, ò ye dɔ ka furuboloma ye.
1467) Dɔ ka bìnɔgɔ Npyɛ̀, dɔ ka Npyɛ̀kòlònba.
1468) Dɔ ka «Fanta» ye dɔ ka «Ba Fanta» ye.
1469) Dɔ kunutuma ye dɔ ka sɔ̀gɔ̀màda ye.
Mùnna wárabilen ni mɔ̀gɔ bɔ́ra ɲɔ́gɔn fɛ̀ ?
Nìn wáati lá dón ná, wárabilen táara í jɔ̀ máŋala mà, à kó máŋala mà à k'àlê yɛ̀lɛ̀má kà à kɛ́ mɔ̀gɔninfin yé.
Máŋala kó : Ń sɔ̀nna, nká wárabilen, yála ê bɛ sé kà tó só kɔ́nɔ dá túgulen tìle kɛ̀mɛ wá ?
Wárabilen kó : ɔ̀wɔ !
Ń bɛ sé !
Máŋala ń bɛ sé !
Wàláyi ń b'í kàli, ń bɛ sé kóyi !
Máŋala kó : ò tùma ná, ń y'à mɛ́n.
Máŋala ma fìla kɛ́, à ye wárabilen mìnɛ kà à dátugu só kɔ́nɔ í n'á fɔ́ á fɔ́ra cógo mîn ná .
Wárabilen tóra só kɔ́nɔ.
Tìle tán, kálo kélen, kálo fìla, kálo sàba, fɔ́ kà táa sé tìle bí kɔ̀nɔntɔn àni kɔ̀nɔntɔnnan sú.
Wárabilen nàn'i ɲɛ́ dá kón wò ná, wònin dɔ́ tun bɔ́ra, ò wò nìn fɛ̀, à bɛ́ mùn dè yé ?
Fɛ́n cɛ̀ɲùman bɛ́ɛ lájɛ̀len díɲɛ kɔ́nɔ.
Jíri féere ɲùmanbáw, mángòró mɔ̀w, bànani n'ò ye namasaw ò mɔ̀nenbaw ! kàbanɔ́gɔ tìgɛcogo ɲùmanw !
Jíw bɛ́ kà wòyo fàn bɛ́ɛ fɛ̀.
Ɛ́ɛ !
Yéelenw bɛ́ kà tìgɛ-tìgɛ, jíribolow bɛ́ kà fíyɛnnin fíli kà folofala.
Páti !
O !
à ɲɛ́da òlû kàn fà kárila wárabilen lá.
À kó ò lá : Áa !
Ò kùma nà, nê tɛ́ tó yàn !
À y'í fíyɛ kà í dá kón kàn k'à kári k'à dá.
À y'í kánto :
Ɛ̀ɛ !
Díyɛn kɔ́nɔna ka dí cógo mîn ná, bɛ́ɛ bí k'í díya!
Nê dá túgulen bɛ́ ń ka só lá yàn, ń tɛ́ !
Ń sɛ̀bɛkɔrɔ tɛ́ !
Ò fɔ́ à fɛ̀ dɔ́rɔn à y'i fɔ́lɔn ! À bɔ́ra !
Póloki !
À y'í bìla íkomi mɔ̀gɔninfinw bɛ́ cógo mîn ná.
À yɛ̀rɛ̂ bɛ́ kà fíɲɛ dúman sàma.
À bɛ́ k'í pán, à bɛ́ k'í púruti, à nísɔndiyara !
Ò dè lá, wárabilen ma kɛ́ mɔ̀gɔninfin yé, à ma kɛ́ bágan tɔ̀w yé.
À tóra fùrancɛ lá.
ZAN SENU
1
Ɲɛbilakuma
1 Diyɛndaminɛ na, Kuma tun bɛ yen. Kuma ni Ala tun bɛ ɲɔgɔn fɛ ani Kuma tun ye Ala de ye.
2 Diyɛndaminɛ na, Kuma in ɲɛsinnen tun bɛ Ala ma.
3 Fɛn bɛɛ dara ale de bolo fɛ ani foyi ma da a kɔ.
4 Balo tun sirilen bɛ a la ; ani Balo tun ye mɔgɔw ka Yeelen ye.
5 Yeelen bɛ yelenkun dibi la, ani dibi ma se ka a kɛɲɛ.
6 Cɛ dɔ tun bɛ yen min cira Ala fɛ. O tɔgɔ tun ye ko Zan :
7 O nana seereyali kama, ka Yeelen seereya walasa mɔgɔw bɛɛ ka dannaya kɛ ale bolo fɛ.
8 Ale tun tɛ Yeelen ye, nka a tun ka kan ka Yeelen de seereya.
9 Kuma de tun ye Yeelen lakika ye, min nana diyɛn kɔnɔ walasa ka Yeelen bɔ mɔgɔ bɛɛ ye.
10 A tun bɛ diyɛn kɔnɔ, ani diyɛn dara ale de bolo fɛ ; nka diyɛn ma a dɔn.
11 A nana a yɛrɛ bara, nka a baramɔgɔw ma a ladon.
12 Nka mɔgɔ minnu ye a ladon, a ye se di olu bɛɛ ma ka kɛ Ala denw ye, olu minnu ye dannaya da a Tɔgɔ kan. 13 Olu ma bangin joli sira fɛ, u ma bangin fari diyanye fɛ, u ma bangin mɔgɔ diyanye fɛ, nka u banginna Ala de fɛ.
14 Ani Kuma ye mɔgɔya fari ta ka sigi kɛ an cɛ la ; ani anw ye a dawula ye an ɲɛ la, a ye dawula min sɔrɔ a Fa la, ka a masɔrɔ a ye o Den kelen pe ye ; ɲumanya ani tiyɛn dan ye a ta ye.
15 Zan ye seereya kɛ ale de ko la ka pɛrɛn ka a fɔ, ko : « Ne ye a fɔ nin de ko la, ko : Mɔgɔ min tun bɛ ne kɔ ka na, o ye ne kɔn, katugu a tun bɛ sani ne ka na.»
16 Ɔwɔ, a ka dafalenya la, anw bɛɛ ye dɔ sɔrɔ : an ye mandiya sɔrɔ ka da mandiya kan.
17 Katugu Jɛ sigikan dira Moyizi bolo fɛ, mandiya ni tiyɛn nana Yezu Krista bolo fɛ.
18 Mɔgɔ si ma Ala ye a ɲɛ la abada. Nka, Den kelen min ye Ala ye ani min bɛ Fa dɛbɛ la, o de ye a kɛ a lakodɔnna.
Yezu ka Cidenya baaraw
Kisili sirakuraw sudali
Zan ka seereyali
19 Ayiwa Zan ye seereya min kɛ, o filɛ nin ye. Zerusalɛmu Zifuw ye sɔnnikɛlaw ni Lewisiw ci minkɛ ka a ɲininka, ko : « E ye jɔnni ye ?»,
20 a ye a jɔ a la, a ma a dalacɛ, a ye a jɛya, ko : « Ne tɛ Krista ye.»
21 U ye a ɲininka, ko : « E dun ye jɔnni ye ?
I ye Kira Eli ye wa?»
A ye u jaabi, ko: «Ne tɛ o ye.»
«E ye kiraba ye wa?»
A ye u jaabi, ko : « Ayi !»
22 O la sa, u ko a ma : « E dun ye jɔnni ye ?... an ka se ka taa jaabi di an cibagaw ma.
I bɛ mun fɔ i yɛrɛ ko la ?»
23 A ko : « Ne de pɛrɛnkan bɛ kungolankolon kɔnɔ, ko : “Aw ka Matigi ka sira dakɛnyɛ,” iko Kira Izayi ye a fɔ cogo min.»
24 Ciden ninnu tun ye Fariziyɛnw dɔw de ye.
25 U ye a ɲininka tugun, ko : « Ni e tɛ Krista ye, ni e tɛ Eli ye, ni e tɛ Kira ye, mun na i bɛ batizeli kɛ ?»
26 Zan ye u jaabi, ko : « Ne kɔni, ne bɛ batizeli kɛ ji la.
Nka dɔ bɛ aw cɛ la aw tɛ min dɔn, 27 o bɛ ne kɔ ka na, nka hali ka o ka sabara juru foni, ne tɛ o mɔgɔ bɔ.»
28 Ko ninnu kɛra Betani, Zurudɛn kɔ fɛ, Zan tun bɛ batizeli kɛ yɔrɔ min.
29 O dugujɛ, Zan ye Yezu natɔ ye minkɛ a yɔrɔ, a ko : « Ala ka Sagaden filɛ min bɛ diyɛn hakɛw bɔ.
30 Ne ye a fɔ Ale de ko la, ko : Cɛ min tun bɛ ne kɔ ka na, o ye ne kɔn, katugu a tun bɛ sani ne ka na.
31 Ne kɔni tun tɛ a dɔn. Nka ne nana ka mɔgɔw batize ji la walasa ale ka lakodɔn ka jɛya Isirayɛli jama fɛ.»
32 Zan ye a seereya, ko : « Ne ye Hakili Senu jigintɔ ye ka bɔ sankolo la iko ntubannin, ka jɔ a kunna.
33 Ne kɔni tun tɛ a dɔn ; nka Min ye ne ci ka mɔgɔw batize ji la, o de ye a fɔ ne ye ko : “I mana Hakili Senu jigintɔ ye ka jɔ min kunna, o tigi de na mɔgɔw batize Hakili Senu la.”
34 Ɔwɔ, ne ye o ye. O de ye a to ne bɛ a seereya ko Ala Den don.»
Kalanden fɔlɔw weleli
35 O dugujɛ, Zan ni a ka kalanden fila tun bɛ o yɔrɔ kelen na kokura.
36 A ye Yezu tɛmɛntɔ ye minkɛ, a ko: «Ala ka sagaden filɛ!»
37 Kalanden fila ninnu tulo donna o kumaw la, ani olu ye Yezu nɔminɛ.
38 Yezu ye a yɛlɛma ka a ɲɛsin tuma min, a ye a ye ko u bɛ a kɔ, A ko u ma: «Aw bɛ mun ɲini?»
U ye a jaabi: «Rabi, - o kɔrɔ ye Karamɔgɔ -; i ka so bɛ min?»
39 A ko u ye : «Aw ka na ani aw na a ye.»
U taara o la, u ɲɛ dara a basigiyɔrɔ kan ; ani u sigira a fɛ yen.
Nin kɛra wula waati naaninan fan fɛ.
40 Mɔgɔ fila minnu tun ye Zan lamɛn ka tugu Yezu la, olu dɔ la kelen tun ye Simɔn Piyɛri badenkɛ Andere ye.
41 Andere sera fɔlɔ a badenkɛ Simɔn ma ni ka fɔ o ye : « Anw ye Cidenmasa ye.» - o kɔrɔ ye ko Krista.
42 Andere ye a badenkɛ lase Yezu ma.
Yezu ye o filɛ kosɛbɛ ka a fɔ, ko: «I ye Simɔn ye, Zan denkɛ. I na wele ko Kefa.» - o kɔrɔ ye ko Piyɛri.
43 O dugujɛ, Yezu ye a ŋaniya ka taa Galile mara la. A ni Filipu bɛnna ani a ko o ma : « Tugu ne na !»
44 Filipu tun bɛ bɔ Bɛtisayidi, Andere ni Piyɛri ka dugu.
45 Filipu sera Natanayɛli ma ni ka a fɔ o ye, ko : « Moyizi ka Ciw ani Kiraw bɛ min kofɔ, anw ye o ye ! Yezu don, Zozɛfu denkɛ, ka bɔ Nazarɛti.»
46 Natanayɛli ko a ma : « Fɛnɲuman bɛ se ka bɔ Nazarɛti wa ?»
Filipu ye a jaabi, ko : « Na, i na a ye !»
47 Yezu ye Natanayɛli natɔ ye a yɔrɔ ani a ye a fɔ o ko la, ko : « Nin ye Isirayɛli yɛrɛwoloden dɔ ye, siga si tɛ a la.»
48 Natanayɛli ye a ɲininka ko : « E ye ne dɔn min ?»
Yezu ko a ma : « Sani Filipu ka i wele, ka i to torosun kɔrɔ, ne ye i ye.»
49 Natanayɛli ko a ma : « Karamɔgɔ, e ye Ala Den ye, e ye Isirayɛli Masa ye.»
50 Yezu ye a jaabi, ko : « Ne kɛlen ka a fɔ i ye, ko : “Ne ye i ye ka i to torosun kɔrɔ”, o de ye a to i ye dannaya kɛ !
I na fɛn wɛrɛw ye min ka bon ni o ye !»
51 Ka fara o kan, a ko : « Tiyɛn tiyɛn na, ne bɛ a fɔ aw ye ko aw na sankolo dayɛlɛlen ye ani ka Ala ka mɛlɛkɛw yɛlɛntɔ ni u jigintɔ ye Mɔgɔ Denkɛ kunna.»
2
Kaana kɔɲɔ
1 O tile sabanan, kɔɲɔ dɔ kɛra Kaana dugu kɔnɔ, Galile mara la. Yezu ba tun bɛ yen.
2 Yezu fana tun welela kɔɲɔ na, a ni a ka kalandenw.
3 Ɛrɛzɛndɔlɔ dɛsɛlen, Yezu ba ko a ma : « Ɛrɛzɛndɔlɔ tɛ u bolo tugun.»
4 Nka Yezu ye a jaabi, ko : « Muso o, e bɛ a fɛ ne ka mun kɛ ?
Ne ka waati ma se fɔlɔ.»
5 A ba ko magannaw ma : « A mana fɛn o fɛn fɔ aw ye, aw ka o kɛ.»
6 O tun ye a sɔrɔ farajidagaw wɔɔrɔ tun sigilen bɛ yen Zifuw ka saniyali kama ani o kelen-kelen falen tun bɛ minifilenɲɛ kɛmɛ wali kɛmɛ ni bi duuru bɔ.
7 Yezu ko magannaw ma : « Aw ka jidagaw ninnu fa ji la.»
Olu ye jidagaw fa fo u da la.
8 O kɔ, Yezu ko u ye : « Aw ka dɔ soli sisan ka taa o di dumunikoɲɛnabɔla ma.»
U taara dɔ di o ma.
9 Ji min tun yɛlɛmana ka kɛ ɛrɛzɛndɔlɔ ye, dumunikoɲɛnabɔla ye o nɛnɛ ; ale tun tɛ ɛrɛzɛndɔlɔ nin bɔyɔrɔ dɔn nka maganna minnu tun ye ji bɔ kɔlɔn kɔnɔ, olu tun bɛ a dɔn. Dumunikoɲɛnabɔla ye kɔɲɔcɛ wele sa, 10 ka a fɔ o ye : « Mɔgɔ bɛɛ bɛ fɔlɔ ka ɛrɛzɛndɔlɔ duman de labɔ ani ni mɔgɔw ye caman min, ɛrɛzɛndɔlɔ min diya tɛ fɔlɔ bɔ o bɛ labɔ.
Nka e kɔni ye ɛrɛzɛndɔlɔ duman mara fo sisan !»
11 Nin de kɛra Yezu ka taamasyɛn kɛlenw daminɛ ye; o kɛra Kaana, Galile mara la. A ye a dawula jira ani a ka kalandenw dara a la.
12 O kɔ, a ni a ba ni a balimakɛw ani a ka kalandenw jiginna ka taa Kafaranawɔmu, nka u ma tile caman kɛ yen.
Feerelikɛlaw gɛnni ka bɔ Alabatosoba kɔnɔ
13 Zifuw ka Paki tun ka surun ani Yezu yɛlɛnna ka taa Zerusalɛmu.
14 A ye a sɔrɔ misiw, sagaw ani ntubannin feerelilaw ani warifalennaw bɛ Alabatosoba kɔnɔ.
15 A ye jurukisɛ kɛ busan ye ka u bɛɛ gɛn ka bɔ Alabatosoba kɔnɔ, u ni u ka sagaw ani u ka misiw; a ye warifalennaw ka warimisɛnw yɛrɛkɛ dugu ma ka u ka minɛnsigilanw dafiri; 16 ani a ko ntubannin feerelilaw ma, ko: «Aw ka nin ta ka bɔ yan.
Aw kana ne Fa ka so kɛ jagokɛso ye.»
17 Kalandenw hakili jiginna a la ko a bɛ Sɛbɛn senu kɔnɔ, ko : ”I ka so kanuyaba bɛna ne dun.”
18 Nka, Zifuw ye a ɲininka, ko : «I bɛna taamasyɛn jumɛn jira anw la sa, i ka kɛta nin kunkɔrɔ?»
19 Yezu ye u jaabi, ko : «Aw ka Alabatosoba nin ci ani ne na a lawuli tile saba kɔnɔ.»
20 Zifuw ko a ma : «San bi naani ni wɔɔrɔ de kɛra ka Alabatosoba nin jɔ, e dun ko tile saba kɔnɔ i bɛna a lawuli?»
21 Nka ale kan tun bɛ Alabatosoba min ma, o ye a yɛrɛ farikolo de ye.
22 O de kosɔn a kununnen kɔ ka bɔ suw cɛ la, a ka kalandenw hakili jiginna a la ko a tun ye a fɔ o cogo de la ; u dara Sɛbɛn senu la ani a ka kuma fɔlen na.
Yezu bɛ mɔgɔ dɔn
23 Ka Yezu to Zerusalɛmu, Paki seli tuma, mɔgɔ caman dara a la a ka taamasyɛn kɛlenw yelen u fɛ.
24 Nka Yezu jigi tun tɛ u kan, katugu ale tun bɛ u bɛɛ dɔn 25 ani a mago tun tɛ seereya si la Adamaden ko la : katugu ale yɛrɛ kɔni tun bɛ mɔgɔw kɔnɔnata dɔn.
3
Yezu ni Nikodɛmu ka ɲɔgɔnye
1 Cɛ dɔ tun bɛ Fariziyɛn cɛ la min tɔgɔ ye ko Nikodɛmu, Zifuw ka mɔgɔba dɔ tun don.
2 A taara Yezu yɔrɔ su fɛ ni ka a fɔ a ye, ko : « Ne makɛ, anw bɛ a dɔn ko i ye karamɔgɔ ye min nana ka bɔ Ala la. Bawo mɔgɔ si tɛ se ka i ka taamasyɛn kɛlenw ɲɔgɔn kɛ ni Ala tɛ o tigi fɛ.»
3 Yezu ye a jaabi, ko : « Tiyɛn tiyɛn na ! Ne bɛ a fɔ i ye, mɔgɔ si tɛ se ka Ala ka Masaya ye a ɲɛ la ni a ma bangin kokura.»
4 Nikodɛmu ko : « Mɔgɔ min kɔrɔla ka ban, o bɛ se ka bangin cogo di ?
Mɔgɔ bɛ se ka segin a ba kɔnɔ tugunni ni ka bangin wa ?»
5 Yezu ye a jaabi, ko : « Tiyɛn tiyɛn na! Ne bɛ a fɔ i ye, mɔgɔ si tɛ se ka don Ala ka Masaya la fo ni i banginna ji ni Hakili fɛ.
6 Min banginna farisogo sira fɛ, o ye farisogo ye ; min banginna Hakili fɛ, o ye hakili ye.
7 I kana kabakoya ni ne ye a fɔ i ye, ko : Aw ka kan ka bangin kokura.
8 Fiyɛn bɛ ci yɔrɔ min ka di a ye ani i bɛ a mankan mɛn, nka i tɛ a bɔyɔrɔ dɔn, i tɛ a taayɔrɔ dɔn.
Mɔgɔ o mɔgɔ banginna Hakili fɛ, o tigi ta bɛ o cogo la.»
9 Nikodɛmu ko a ye : « O bɛ se ka kɛ cogo di ?»
10 Yezu ye a jaabi, ko : «E min ye karamɔgɔ ye Isirayɛli, e tɛ nin kow dɔn?
11 Tiyɛn tiyɛn na ! Ne bɛ a fɔ i ye ko anw bɛ min dɔn, anw bɛ o de fɔ ani anw ye min ye anw bɛ o de seereya ; nka aw bɛ aw ban anw ka seereya la.
12 Ni ne ye dugukolo kan kow fɔ aw ye, aw tɛ da ne na, ne mana Sankolo kow fɔ aw ye tuma min, aw na da olu la cogo di ?
13 Mɔgɔ si ma yɛlɛn sankolo la fo Mɔgɔ Denkɛ min jiginna ka bɔ sankolo la.
14 Moyizi ye sa ja nɛgɛlama dulon san fɛ cogo min kungolankolon kɔnɔ ; Mɔgɔ Denkɛ na dulon san fɛ o cogo kelen na, 15 walasa mɔgɔ o mɔgɔ bɛ da a la, o ka balo banbali sɔrɔ a sabu fɛ.
16 Ala ye diyɛn kanu haali fo a ye a Den kelen di, walasa mɔgɔ o mɔgɔ bɛ da o la, o tigi kana tunun nka o ka balo banbali sɔrɔ.
17 Ala ma a Den ci diyɛn kɔnɔ walasa ka kiri bin diyɛn kan, nka walasa diyɛn ka kisi a Den sabu fɛ.
18 Mɔgɔ min bɛ da Den na, o sen tɛ kiri la ; mɔgɔ min ma da a la, kiri binna o tigi kan ka ban, katugu o tigi ma da Ala Den kelen Tɔgɔ la.
19 Kiri kun filɛ nin ye : Yeelen nana diyɛn na ani mɔgɔw ye dibi fisaya ni yeelen ye, katugu u kɛwalew tun man ɲi.
20 Mɔgɔ o mɔgɔ kɔni bɛ kojugu kɛ, o bɛ ban yeelen na ani o tɛ na yeelen na, walasa a ka kɛwalew kana da kɛnɛ kan. 21 Nka mɔgɔ min bɛ kow kɛ tiyɛn kan, o bɛ na yeelen na walasa a kɛwalew ka dɔn Ala sagonawalew ye.»
Zan ka seereyali kɔsa
22 O kɔ, Yezu ni a ka kalandenw taara Zide ani u tora yen ; a tun bɛ batizeli kɛ.
23 Zan fana tun bɛ ka batizeli kɛ Ayenɔn, Salimi da fɛ, katugu jiba tun bɛ yen ani mɔgɔw tun bɛ na a fɛ ka batɛmu sɔrɔ.
24 Zan kɔni tun ma bila kaso la fɔlɔ.
25 Zan ka kalandenw ni Zifu dɔ ye ɲɔgɔnsɔsɔ daminɛ saniyali ko la.
26 U taara Zan sɛgɛrɛ ka a fɔ a ye, ko : « Karamɔgɔ, mɔgɔ min tun bɛ i fɛ Zurudɛn ba fan dɔ fɛ, ni i ye seereya kɛ a ko la, o filɛ nin ye ka batizeli kɛ ani bɛɛ bɛ ka na a yɔrɔ !»
27 Zan ye jaabili kɛ, ko : « Mɔgɔ tɛ se ka foyi tigiya kɛ, ni o ma bɔ sankolo la ka di a ma.
28 Aw yɛrɛ ye ne seerew ye ko ne ye a fɔ, ko : Ne tɛ Krista ye, nka ne cira ka na a ɲɛ.
29 Kɔɲɔmuso bɛ kɔɲɔcɛ de ka bolo kan ; nka kɔɲɔcɛ terikɛ kɔni jɔlen bɛ yen ka lamɛnni kɛ ani kɔɲɔcɛ kumakan bɛ a nisɔndiya ka a wasa.
Ne ka nisɔndiya bɛ o cogo de la, a dafalen don.
30 Ale ka kan ka sankɔrɔta ani ne ka majigin.»
31 Min bɛ bɔ sankolo la, o tigi bɛ fɛn bɛɛ ni san cɛ. Min bɔra dugukolo la, o tigi ye dugukolo ta ye, ani dugukolo kan kuma de bɛ o da.
Min bɛ bɔ sankolo la, 32 o tigi ye min ye a ɲɛ la ani ka min mɛn, o bɛ o de seereya, nka mɔgɔ si tɛ sɔn a ka seereya la.
33 Mɔgɔ min bɛ sɔn a ka seereya ma, o tigi bɛ a sɛmɛntiya o cogo la ko Ala ye tiyɛntigi ye.
34 Bawo Ala ye min ci, o tigi bɛ Ala dalakumaw de fɔ, katugu Ala bɛ Hakili di a ma ka wasa.
35 Fa bɛ Den kanu, a ye fɛn bɛɛ don a bolo.
36 Mɔgɔ min bɛ da Den na, balo banbali bɛ o tigi ye. Mɔgɔ min bɛ i ban ka da a la, o tigi tɛna balo banbali sɔrɔ; nka Ala ka Dimi bɛ a kɔ.»
4
Yezu ni Samarikamuso
1 Yezu ye a dɔn tuma min na ko Fariziyɛnw tun ye a mɛn ko ale bɛ kalandenw sɔrɔ ka batize ka tɛmɛn Zan kan, - 2 ka a sɔrɔ Yezu yɛrɛ tun tɛ mɔgɔw batize fo a ka kalandenw, - 3 a ye Zide mara bila, ani a taara kokura Galile mara la.
4 U tun ka kan ka Samari jamana cɛtigɛ.
5 Yezu sera dugu dɔ la min bɛ wele ko Sikari. O dugu bɛ foro kɛrɛ fɛ, Zakɔbu ye min di a denkɛ Zozɛfu ma.
6 Zakɔbu ka kɔlɔn tun bɛ yen.
Yezu sɛgɛnnen taama na, a ye a sigi kɔlɔnda la.
Waati wɔɔrɔnan tun bɛ ɲini ka se.
7 Samarikamuso dɔ nana jibɔ la.
Yezu ko o ma : « Ji di ne ma, ne ka ne min.»
8 O ye a sɔrɔ a ka kalandenw tun taalen don dugu kɔnɔ ka dumuni san.
9 Samarikamuso in ye a fɔ Yezu ye, ko : « A kɛra di ?
E min ye Zifu ye, e bɛ ne deli ji minta la, ne Samarika ?»
Zifuw kɔni tɛ sɔn u ni Samarikaw ka jɛ foyi la.
10 Yezu ye a jaabi, ko : « Ni i tun bɛ Ala ka danye dɔn ani mɔgɔ min bɛ a fɔ i ye : ji minta di ne ma, e tun na o tigi deli ani o tun na i sɔn ji la min bɛ balo di mɔgɔ ma.»
11 Muso ko a ma : « Matigi, minɛn si tɛ e bolo ka ji bɔ, wa kɔlɔn ka dun.
E dun bɛna o ji bɔ min, min bɛ balo di ?
12 An Fa Zakɔbu min ye kɔlɔn nin di an ma, e ka bon ni o ye wa ? O yɛrɛ ye a min kɔlɔn in na; iko a denw ani a ka baganw.»
13 Yezu ye a jaabi ka a fɔ, ko: «Mɔgɔ o mɔgɔ bɛ nin ji min, minnɔgɔ na o tigi minɛ tugun; 14 nka ne bɛ ji min di, mɔgɔ o mɔgɔ bɛna o min, minnɔgɔ tɛna o tigi minɛ abada. Ne kɔni bɛna ji min di a ma, o na kɛ a la balo banbali jipoyiyɔrɔ ye.»
15 Muso ye a fɔ a ye, ko : « Matigi, o ji nin di ne ma walasa minnɔgɔ kana ne minɛ tugun, ani ne kana na ji bɔli la yan tugun.»
16 Yezu ko a ma : « Taa, ka i cɛ wele ni ka segin ka na yan.»
17 Muso ye a jaabi, ko : « Cɛ tɛ ne bolo.»
Yezu ko a ma : « I ye tiyɛn fɔ ko cɛ tɛ i bolo, 18 katugu i sigira cɛ duuru kun ka ban, ani min bɛ i bolo sisan, o tɛ i cɛ ye ; i ye tiyɛn fɔ.»
19 Muso ko a ye : « Matigi, ne ɲɛ bɛ a la ko i ye Kira dɔ ye...
20 An faw ye Ala bato nin kulu kan. Aw dun, aw bɛ a fɔ ko batokɛyɔrɔ ye Zerusalɛmu de ye.»
21 Yezu ko a ma : « Muso o, da ne na : waati bɛ na, waati min na aw tɛna Fa bato kulu nin kan, aw tɛna a bato Zerusalɛmu.
22 Aw bɛ min bato, aw tɛ o dɔn. Anw dun bɛ min bato, anw bɛ o sidɔn, katugu kisili bɛ bɔ Zifuw de la.
23 Nka, waati bɛ na, o waati yɛrɛ sera ka ban : batobaga lakikaw na Fa Ala bato hakili la, ani tiyɛn kan ; katugu Fa Ala bɛ o ɲɔgɔn batobagaw de ɲini.
24 Ala ye hakili ye, ani minnu bɛ a bato olu ka kan ka a bato hakili la ani tiyɛn kan.»
25 Muso ko a ye: «Ne bɛ a dɔn ko Cidenmasa bɛ na, o min bɛ wele Krista.
Ni o nana tuma min, o na fɛn bɛɛ ɲɛfɔ an ye.»
26 Yezu ko a ma : « Ne min bɛ kuma na i fɛ, ne de ye o ye !»
27 O tuma, a ka kalandenw nana. U kabakoyara katugu a ni muso dɔ de tun bɛ kuma na.
Nka u si ma a ɲininka, ko : « E bɛ ka mun ɲini ?»
wali « E bɛ kuma a fɛ mun na?»
28 Muso ye a ka jidaga to yen ka taa dugu kɔnɔ ka a fɔ mɔgɔw ye, ko : 29 «Aw ye na, cɛ dɔ filɛ yan min ye ne ka ko kɛlenw bɛɛ fɔ ne ye.
A fɔ Krista tɛ ?»
30 Dugumɔgɔw bɔra ka taa Yezu yɔrɔ.
31 O waati kɔnɔ, kalandenw ye a ɲini a fɛ, ko : « Karamɔgɔ, dumuni dɔ kɛ sa !»
32 Nka a ye u jaabi, ko : « Dumuni dɔ bɛ ne fɛ ka a dun aw tɛ min dɔn.»
33 Kalandenw tun bɛ ka ɲɔgɔn ɲininka, ko : « Mɔgɔ dɔ nana dumuni di a ma wa ?»
34 Yezu ko u ma : « Ka ne Cibaga sago kɛ ani ka a ka baara dafa, o de ye ne ka dumuni ye.
35 Aw yɛrɛ tɛ a fɔ wa ko : Kalo naani nin kɔ, sumanw kannituma na se ?
Ne kɔni bɛ a fɔ aw ye, ko : Aw ka aw ɲɛ kɔrɔta ka forow lajɛ, katugu sumanw jɛra ka ban, ani u sera tigɛli ye.
36 Kabini sisan, sumantigɛla bɛ a sara sɔrɔ ; ani a bɛ sumanw dalajɛ balo banbali kama. O cogo la, dannikɛla ani sumantigɛla, olu fila bɛɛ bɛ ɲagali ɲɔgɔn fɛ.
37 Ntalen in kɔni bɛ tiyɛn fɔ nin yɔrɔ, ko : Mɔgɔ dɔ bɛ danni kɛ, nka dɔwɛrɛ de bɛ suman tigɛ.
38 Ne ye aw ci ka sumanw tigɛ aw ma sɛgɛn si kɛ min na. Dɔw ye sɛgɛn kɛ ani aw bɛ olu ka sɛgɛn nafa sɔrɔ.»
39 Dugu nin kɔnɔ, Samarikaw caman dara Yezu la muso ka kumaw kosɔn, o min tun bɛ ka a seereya, ko : « A ye ne ka ko kɛlen bɛɛ fɔ ne ye.»
40 Samarikaw nana a yɔrɔ minkɛ, u ye a deli ko a ka sigi u bara.
A tora yen tile fila. 41 Mɔgɔ minnu dara a la a yɛrɛ ka kumaw kosɔn, olu cayara kosɛbɛ ka tɛmɛn ; 42 ani u tun bɛ a fɔ muso nin ye, ko : « Sisan, anw tɛ dannaya kɛ tugun e ka kuma dɔrɔn kosɔn.
Anw yɛrɛ ye a dalakuma lamɛn, ani anw ye a dɔn ko diyɛn kisibaga ye ale ye tiyɛn yɛrɛ la.»
Yezu kɔseginni Galile
43 Tile fila tɛmɛnnen kɔ, Yezu bɔra yen ka taa Galile mara la.
44 Ale yɛrɛ dun tun ye a seereya, ko : Kira tɛ bonya sɔrɔ a yɛrɛ faso la.
45 A selen Galile mara la, Galilekaw ye a ladon koɲuman katugu a tun ye fɛn o fɛn kɛ Zerusalɛmu dugu kɔnɔ Paki seli sen fɛ, u tun ye o bɛɛ ye, ka a masɔrɔ u fana tun taara o seli la.
Kɛlɛcɛkɛmɛkuntigi ka maganna kɛnɛyali
46 Ayiwa, Yezu kɔseginna Kaana dugu kɔnɔ Galile mara la, a tun ye ji yɛlɛma ka a kɛ ɛrɛzɛnji ye yɔrɔ min na.
Faamanamɔgɔ dɔ tun bɛ yen, min den tun man kɛnɛ Kafaranawɔmu dugu kɔnɔ.
47 O ye a mɛn minkɛ ko Yezu bɔra Zide mara la ka na Galile mara kɔnɔ, o sera a ma ka a deli ko a ka na Kafaranawɔmu dugu kɔnɔ walasa ka ale den kɛnɛya min bɛ ɲini ka sa.
48 Yezu ko a ma : « Ni aw ma taamasyɛnw ni kabakow ye, aw tɛ dannaya kɛ abada !»
49 Faamanamɔgɔ nin ko a ye : « Matigi, na sani ne den ka sa.»
50 Yezu ye a jaabi : « Taa, fɛn tɛ i den na!»
Yezu ye kuma min fɔ cɛ ye, cɛ dara o la, ani a taara.
51 A segintɔ Kafaranawɔmu, a ka magannaw nana a kunbɛn ani u ko a ye: «I den bɛ ni na.»
52 A ye a ɲini ka a dɔn nɔgɔya kɛra waati min na.
U ko a ye: «Farigan bɔra a la kunu tile jigintuma.»
53 Den fa ye a faamu ko o tun ye a fɔwaati tigitigi ye Yezu fɛ, ko: «I den bɛ balo la.» O tuma, ale ni a ka sokɔnɔmɔgɔ bɛɛ lajɛlen kɛra dannatigiw ye.
54 Yezu ye taamasyɛn filanan min kɛ a kɔseginnen ka bɔ Zide mara la ka na Galile mara la, o ye nin de ye.
5
Yezu ka seli filanan Zerusalɛmu
Bɛtizata banabagatɔ dɔ kɛnɛyali
1 O kɔ, Zifuw ka seli dɔ tun setɔ don, ani Yezu yɛlɛnna ka taa Zerusalɛmu.
2 Koliyɔrɔ dɔ bɛ Zerusalɛmu, Sagaw ka da kɛrɛ fɛ, o koliyɔrɔ tɔgɔ ye eberekan na ko Bɛtizata, a lamininen tun don ni ga duuru ye.
3 Banabagatɔw caman tun bɛ da ga minnu kɔrɔ: fiyentɔw, senkelenw ani fasajalenw, ka u kɔnkɔnma ka ji lamagali makɔnɔ.
4 Bawo Matigi ka mɛlɛkɛ tun bɛ jigin ji nin na tuma ni tuma ka o lamaga. O la mɔgɔ fɔlɔ min kɔni bɛ jigin ji lamagalen na, o ka bana tun kɛra sifaya o sifaya ye, o tun bɛ kɛnɛya.
5 Cɛ dɔ tun bɛ yen min ni bana tun bɛ ɲɔgɔn na kabini san bi saba ni san segin.
6 Yezu ye o dalen ye ani a ye a dɔn ko o tun bɛ ten kabini tumajan, a ko o ma: «I bɛ a fɛ ka kɛnɛya wa?»
7 Banabagatɔ ye a jaabi, ko: «Matigi, mɔgɔ tɛ ne bolo min na ne lajigin ji la a lamagatuma; ni ne ye a ɲini ka jigin ji la, mɔgɔ wɛrɛ bɛ jigin ne ɲɛ.»
8 Yezu ko a ma: «Wuli ka i ka garagara ta ani ka i taama.»
9 O yɔrɔnin kelen na, cɛ kɛnɛyara. A ye a ka garagara ta ka taama.
O don tun ye lafiyɛndon de ye.
10 O de ye a to, Yezu tun bɔra ka cɛ min kɛnɛya, Zifuw ko o ma: «Lafiyɛndon ye bi ye!
A man kan i ka i ka garagara ta.»
11 Nka o ye u jaabi : « Ne kɛnɛyabaga de ko ne ma : “I ka garagara ta, ani i ka taama !”»
12 U ye a ɲininka, ko : « Jɔnni de ye o tigilamɔgɔ ye, min ko i ma : “I ka garagara ta ka taama?”»
13 Nka cɛ min tun kɛnɛyara, o tun tɛ a kɛnɛyabaga dɔn; bawo Yezu tun ye a mabɔ jamakulu la min tun bɛ yen.
14 Kɔ fɛ, Yezu ye cɛ nin sɔrɔ Alabatosoba kɔnɔ ani a ko o ma : « Kɛnɛya seginnen filɛ nin ye i ma. I kana hakɛ kɛ tun, katugu kowɛrɛ na se ka i sɔrɔ min ka jugu ni nin ye.»
15 Cɛ taara a lakali Zifuw ye ko Yezu de ye ale ka bana kɛnɛya.
16 O de ye a to, Zifuw ye a daminɛ ka Yezu nimatɔɔrɔ. Ka da a kan a ye nin ko kɛ lafiyɛndon.
17 Nka Yezu ye a kan to u ma, ko: «Hali bi, ne Fa bɛ baara la, ani ne fana, ne bɛ baara kɛ.»
18 Nin kuma kama, don o don Zifuw tun bɛ fɛɛrɛɲini na ka a faga, katugu ko a tun ma dan lafiyɛndon bonyabaliya ma, nka ko a tun bɛ a fɔ ko Ala ye a Fa ye, ani ko a bɛ a yɛrɛ ni Ala kɛnyɛ.
Ala Den ka setigiya bɔyɔrɔ
19 Yezu ye kuma ta tugunni ka fɔ u ye: «Tiyɛn tiyɛn na! Ne bɛ a fɔ aw ye ko Den tɛ foyi kɛ a yɛrɛ ma ni a ma o ye a Fa la; Fa bɛ min kɛ, Den bɛ o ɲɔgɔn de kɛ.
20 Bawo, Fa bɛ a Den fɛ ani a bɛ fɛn o fɛn kɛ, a bɛ o bɛɛ jira a den na. A bɛna wale dɔwɛrɛw jira a la minnu na kɛ ninnu ni san cɛ fo aw na kabakoya.
21 O kama, iko Fa bɛ suw lawuli ni ka u lasegin balo la, o cogo kelen na, Den sago bɛ ka mɔgɔ min lasegin balo la, a bɛ o lasegin balo la.
22 Katugu Fa tɛ mɔgɔ si kiri tigɛ, a ye se bɛɛ di Den ma ka kiriw tigɛ, 23 walasa bɛɛ ka Den bonya iko u bɛ Fa bonya cogo min.
Mɔgɔ min tɛ bonya da Den kan, o tɛ bonya da Fa kan fana o min ye Den ci.
24 Tiyɛn tiyɛn na! Ne bɛ a fɔ aw ye ko mɔgɔ min bɛ ne dalakumaw lamɛn ani ka da Fa la o min ye ne ci, o tigi bɛ balo banbali sɔrɔ ani o bɛ sen bɔ kiri la. Katugu a bɔra saya bolo ka ban ka don balo la.
25 Tiyɛn tiyɛn na! Ne bɛ a fɔ aw ye ko waati bɛ na ani sisan yɛrɛ ye o ye, mɔgɔ salenw bɛna Ala Den kan mɛn, ani minnu na a kan mɛn olu na balo.
26 Katugu, iko balosun bɛ Fa Ala la cogo min, a ye a nɔgɔya Den ma ten balosun ka sɔrɔ o la. 27 A ye se di fana Den ma ka mɔgɔw kiri tigɛ, katugu Mɔgɔ Denkɛ don.
28 Aw kana kabakoya nin na: waati bɛ na, su minnu bɛ kaburu kɔnɔ, olu bɛɛ na a kan mɛn 29 ani u na wuli: minnu ye koɲuman kɛ olu na lakunun balo banbali sɔrɔli kama; minnu ye kojugu kɛ, olu ta na kɛ kiri kama.
30 Ne kɔni, ne tɛ se ka foyi kɛ ne yɛrɛ ma.
Ne bɛ min mɛn, ne bɛ kiri tigɛ ka da o de kan, ani o kiri tilennen don, katugu ne bɛ a ɲini ka min kɛ, o tɛ ne yɛrɛ sago ye, nka ne Cibaga sago.
31 Ni ne tun bɛ ne yɛrɛ seereya, ne ka seereyali tun tɛna kɛ tiyɛn ye.
32 Dɔwɛrɛ de ye ne seereyabaga ye, ani ne bɛ a dɔn ko o seereya o ye tiyɛn ye.
33 Aw ye Ciden dɔw bila ka taa Zan yɔrɔ, ani o ye tiyɛn seereya.
34 Ne kɔni, ne mago tɛ Adamaden ka seereya la, nka ne bɛ kuma nin cogo la walasa aw ka kisi.
35 Zan tun bɛ iko fitinɛ min juru bɛ jeni ka yeelen bɔ, ani aw sɔnna ka aw nisɔndiya waati damadɔ o yeelen na.
36 Nka seereyali dɔ bɛ ne ko la min ka girin ni Zan ka seereya ye : o ye walew de ye Fa ye minnu kɛli nɔgɔya ne ye ; o walew, ne bɛ olu kɛ, ani olu bɛ a seereya ko Fa ye ne ci.
37 Fa min ye ne ci, o yɛrɛ de ye seereya kɛ ne ko la.
Aw ma o kan lamɛn abada, aw ma o ɲɛda ye abada, 38 ani o ka kuma tɛ to aw kɔnɔ, katugu aw ma da ne na, ne min ye Fa ka Ciden ye.
39 Aw bɛ sɛbɛn senu fɛsɛfɛsɛ, katugu a bɛ aw kɔnɔ ko aw bɛna balo banbali sɔrɔ o la ; olu dun de bɛ ne seereya. 40 O bɛɛ ni a ta, aw tɛ a fɛ ka na ne yɔrɔ ka balo banbali sɔrɔ !
41 Ne dawula tɛ bɔ mɔgɔw ka tanuni la, 42 nka ne bɛ aw dɔn : Ala Kanuya tɛ aw dusukun na.
43 Ne nana ne Fa de Tɔgɔ la, ani aw ma sɔn ne na ; ni mɔgɔ wɛrɛ nana a yɛrɛ tɔgɔ la, o tigi kɔni, aw na sɔn o la !
44 Aw na se ka kɛ dannatigiw ye cogo di, aw minnu bɛ aw ka tanuni sɔrɔ ɲɔgɔn fɛ, ka a sɔrɔ Ala min ye kelen ye, bonya min bɛ sɔrɔ o fɛ, aw tɛ o ɲini ?
45 Aw kana a miiri ko ne de bɛna aw jalaki Fa ɲɛ kɔrɔ.
Aw jalakibaga, o ye Moyizi de ye, aw ye aw jigi da o min kan.
46 Ɔwɔ, ni aw tun bɛ da Moyizi la, aw tun na da ne fana la, katugu ale kumana ne de ko la Sɛbɛn senu kɔnɔ.
47 Nka a ye min sɛbɛn, ni aw ma da o la, ne bɛ min fɔ, aw na da o la cogo di ?»
6
Balo buuru koɲɛw
Buuruw cayali
1 O kɔ, Yezu taara Galile kɔgɔji fan dɔ fɛ ; kɔgɔji min bɛ wele fana Tiberiyadi kɔgɔji.
2 Jamaba tun bɛ a nɔ fɛ, katugu u ɲɛ tun dara taamasyɛnw kan, a tun bɛ minnu kɛ banabagatɔw ye.
3 O de ye a to Yezu yɛlɛnna kulu la. A ye a sigi yen, a ni a ka kalandenw.
4 Paki tun surunyana, o min ye Zifuw ka seli ye.
5 Yezu ye a ɲɛ kɔrɔta ka jamaba natɔ ye a yɔrɔ. A ko Filipu ma : « An na se cogo di ka buuru san walasa u ka dumuni kɛ ?»
6 A ye o fɔ ka Filipu kɔrɔbɔ, katugu a bɛna min kɛ a yɛrɛ bɛ o dɔn.
7 Filipu ye a jaabi, ko : « Tile kɛmɛ fila baara sara tɛ a bɔ, hali ni a fɔra ko u kelen-kelen ka buuru kunkurunnin de sɔrɔ.»
8 A ka kalandenw dɔ la kelen, Andere, Simɔn Piyɛri badenkɛ, o ko a ye : 9 « Cɛnin dɔ bɛ yan, alikamabuuru kun duuru ani jɛgɛdennin fila bɛ o bolo. O bɛ mun ɲɛ nin mɔgɔkuluba ye ?»
10 Yezu ko : « Aw ka u lasigi.»
Bin caman tun bɛ yɔrɔ nin na.
U ye u lasigi, u tun bɛ mɔgɔ ba duuru ɲɔgɔn bɔ.
11 O la, Yezu ye buuruw ta ka barika da Ala ye, a ye buuruw tila dumunikɛjama cɛ. A ye jɛgɛ di u ma fana fo ka wasa.
12 U ye dumuni kɛ ka u fa minkɛ, Yezu ko a ka kalandenw ye : « Aw ka kunkunrun tolenw dalajɛ walasa foyi kana tiyɛn.»
13 U ye segi tan ni fila fa alikamabuurukun duuru kunkurunw dalajɛlen na, minnu tora dumunikɛlaw kɔ.
14 U ye Yezu ka taamasyɛn kɛlen ye tuma min, mɔgɔw tun bɛ ka a fɔ : «Tiyɛn na, nin ye kira in yɛrɛ de ye min ka kan ka na diyɛn na.»
15 Nka Yezu ye a dɔn tuma min ko u tun bɛ a fɛ ka a minɛ diyagoya la ka a kɛ u ka masakɛ ye, a ye a mabɔ ka taa a kelen na kulu la tugun.
Yezu ka taama ji kan
16 Tilebinda fɛ, Yezu ka kalandenw taara kɔgɔjida la. 17 U donna kurun kɔnɔ ka u kun da Kafaranawɔmu kan, kɔgɔji fan dɔ fɛ.
Su tun kora ka ban, ani Yezu tun ma na fɔlɔ u yɔrɔ.
18 Fiyɛnba cili daminɛna ani kɔgɔji bɛɛ tun bɛ ka funun.
19 Kalandenw tun ye paaraɲɛ ba duuru wali ba wɔɔrɔ ɲɔgɔn kɛ jufali la. O tuma de la, u ye Yezu taamatɔ ye kɔgɔji kan ka a madon kurun na.
Ayiwa, u siranna.
20 Nka, a ko u ma : « Ne don, aw kana siran !»
21 Kalandenw tun bɛ a fɛ a ka don kurun kɔnɔ, nka u tun bɛ taa yɔrɔ min, kurun tun sera o dankan na kaban.
Buuru min jiginna ka bɔ san fɛ
22 O dugujɛ, jamakulu min tun bɛ kɔgɔji fan dɔ fɛ, o ye a ye ko kurun kelen pe de tun bɛ o yɔrɔ la, ani ko Yezu ma don o kɔnɔ a ka kalandenw fɛ, nka ko kalandenw dama tun taara.
23 O tuma kelen na, Matigi tun ye barikadali kɛ ka buuru tila-tila yɔrɔ min, kurun wɛrɛw tun sera yen ka bɔ Tiberiyadi.
24 Jamakulu ye a ye minkɛ ko Yezu tɛ yen ani ko a ka kalandenw fana tun tɛ yen, mɔgɔw donna kurunw kɔnɔ ka taa Yezu ɲini Kafaranawɔmu.
25 U ye a ye minkɛ kɔgɔji fan dɔ fɛ, u ko a ma : « Karamɔgɔ, e sera yan tuma jumɛn ?»
26 Yezu ye u jaabi, ko : « Tiyɛn tiyɛn na ! Ne bɛ a fɔ aw ye, ko : Aw tɛ ka ne ɲini katugu aw ɲɛ dara taamasyɛnw kan, nka ko aw ye buuru dun ka aw fa.
27 Aw kana baara kɛ dumuni nɔ fɛ min bɛ tiyɛn. Aw ka baara kɛ dumuni nɔ fɛ min bɛ basigi ka balo banbali di. Mɔgɔ Denkɛ na o di aw ma, Fa Ala ye a bolonɔ bila ale min na.»
28 U ko a ye : « Anw dun na mun kɛ walasa an ka baara kɛtaw ka bɛn Ala ka baaraw ma ?»
29 Yezu ye u jaabi, ko : « Ala sago, o ye ko aw ka da a ka Ciden na.»
30 U ko a ye tugun : « I na taamasyɛn jumɛn kɛ walasa ni an ye o ye, an ka da i la ?
I bɛna wale jumɛn kɛ ?
31 Kungolankolon kɔnɔ, an faw ye maani dun, iko Sɛbɛn senu bɛ a fɔ cogo min, ko : “A ye u ladumuni ni buuru ye min bɔra san fɛ.”»
32 Yezu ye u jaabi, ko : « Tiyɛn tiyɛn na ! Ne bɛ a fɔ aw ye, sanfɛbuuruw kɔni, Moyizi ma o di aw ma. Nka ne Fa de bɛ aw sɔn sanfɛbuuru lakika la.
33 Katugu Ala ka buuru, o ye min jiginna ka bɔ san fɛ ani min bɛ balo di diyɛn ma.»
34 O tuma na, u ko a ye : « Matigi, o buuru nin di an ma tuma bɛɛ.»
35 Yezu ye u jaabi, ko : « Ne de ye balo buuru ye.
Mɔgɔ min bɛ na ne yɔrɔ, kɔngɔ tɛna o tigi minɛ. Mɔgɔ min bɛ da ne na, minnɔgɔ tɛna o tigi sɔrɔ abada.
36 Nka ne ye a fɔ aw ye : Aw ɲɛ dara ne kan, nka aw ma dannaya kɛ.
37 Fa mana mɔgɔ minnu di ne ma, olu bɛɛ bɛ na ne yɔrɔ ; ani mɔgɔ min bɛ na ne yɔrɔ, ne tɛna o tigi fili abada.
38 Katugu ne ma jigin ka bɔ san fɛ ka ne yɛrɛ sago kɛ, fo ne Cibaga sago.
39 Ne Cibaga sago ye ko a ye fɛn o fɛn di ne ma, foyi kelen kana tunun o la ne bolo, nka ko ne ka o lakunun ka bɔ suw la diyɛnlabandon.
40 Bawo, ne Fa sago ye nin ye, ko : mɔgɔ o mɔgɔ bɛ Den ye ka da a la, o tigi ka balo banbali sɔrɔ ; ani ne na o tigi lakunun diyɛnlabandon na.»
41 Zifuw ye dajukɔrɔkumaw kɛ Yezu ko la katugu a ye a fɔ, ko : « Ne ye buuru ye min jiginna ka bɔ san fɛ.»
42 U tun bɛ ka a fɔ, ko : «Nin tɛ Yezu ye wa, Zozɛfu denkɛ? Anw bɛ a fa ni a ba dɔn kosɛbɛ.
O tuma na, ale bɛ se ka a fɔ cogo di, ko : “Ne jiginna ka bɔ san fɛ ?”»
43 Yezu ye u jaabi, ko : « Aw kana dajukɔrɔkumaw fɔ aw ni ɲɔgɔn cɛ.
44 Mɔgɔ si tɛ se ka na ne yɔrɔ fo ni o tigilamɔgɔ samana ka na ne ma, ne Fa fɛ, min ye ne ci, ani ne na o tigi lakunun ka bɔ kaburu kɔnɔ, diyɛnlabandon.
45 A sɛbɛnnen bɛ Kiraw ka sɛbɛnw kɔnɔ, ko : “U bɛɛ na kalan Ala fɛ.”
Mɔgɔ o mɔgɔ bɛ Fa ka kalankumaw lamɛn, o tigi bɛ na ne yɔrɔ.
46 Tiyɛn don, mɔgɔ si ma Fa ye a ɲɛ la abada, fo min nana ka bɔ Ala yɔrɔ ; o kelen pe kɔni de ye Fa ye a ɲɛ la.
47 Tiyɛn tiyɛn na ! Ne bɛ a fɔ aw ye, mɔgɔ min bɛ da ne na, o tigi na balo banbali tigiya kɛ.
48 Ne kɔni ye balo buuru ye.
49 Kungolankolon kɔnɔ, aw faw ye maani dun, nka u sara.
50 Nka nin buuru min bɛ jigin ka bɔ san fɛ, mɔgɔ min mana o dun, o tigi tɛna sa.
51 Ne ye balo buuru ye min jiginna ka bɔ sankolo la.
Mɔgɔ min mana o buuru dun, o tigi na balo badaa.
Ne na buuru min di, o ye ne farisogo de ye, diyɛn balo kama.»
52 Zifuw tun bɛ ɲɔgɔn sɔsɔ la, ko : « Nin cɛ bɛ se cogo di ka a farisogo di anw ma ka dun ?»
53 Yezu ko u ma sa : « Tiyɛn tiyɛn na! Ne bɛ a fɔ aw ye, ni aw ma Mɔgɔ Denkɛ farisogo dun, ni aw ma a joli min fana, balo tɛna kɛ aw la.
54 Mɔgɔ min bɛ ne farisogo dun ani ka ne joli min : balo banbali bɛ o tigi ye ; ani ne na o lakunun ka bɔ suw la diyɛnlabandon.
55 Ne farisogo kɔni ye dumunifɛn lakika ye, ani ne joli ye minnifɛn lakika ye.
56 Mɔgɔ min bɛ ne farisogo dun ani ka ne joli min : o tigi bolo bɛ ne bolo, ani ne bolo bɛ o tigi bolo.
57 Ne Fa, min ye Balo tigi ye, o ye ne ci ka na diyɛn na cogo min ani ne bɛ balo o sabu la cogo min : o cogo kelen na, mɔgɔ min mana ne farisogo dun, o tigi na balo ne sabu la.
58 Buuru min jiginna ka bɔ san fɛ, o koɲɛ bɛ ten : A tɛ iko aw faw ye min dun ani ka sa. Nin buuru dunbaga na balo fo badaa.»
59 Yezu ye nin kuma ninnu de fɔ a ka kalan sen fɛ Kafaranawɔmu alabatoso kɔnɔ.
60 Nin kuma mɛnnen, a ka kalanden caman ye a daminɛ ka a fɔ, ko: «Nin kuma in ka gɛlɛn!
Jɔnni bɛ se ka nin lamɛn?»
61 Yezu ye a dɔn a yɛrɛ ma ko a ka kalandenw bɛ dajukɔrɔkumaw la kuma in kun kan, a ko olu ma: «Kuma fɔlen in bɛna aw kunnatiyɛn ne ma wa?
62 Ayiwa, Mɔgɔ Denkɛ tun bɛ yɔrɔ min fɔlɔ-fɔlɔ, ni aw ye a yɛlɛntɔ ye yen dun?...
63 Hakili bɛ mɔgɔ balo, nafa tɛ farisogo la.
Ne ye kuma minnu fɔ aw ye, olu ye hakili ani balo ye.
64 Nka dɔw bɛ aw cɛ la, dannaya tɛ minnu na.»
Kabini kow daminɛtuma, dannaya tun tɛ mɔgɔ minnu na ani mɔgɔ min tun bɛna a don bolo la, Yezu tun bɛ olu bɛɛ dɔn.
65 A ko tugun: « O de ye a to ne ye a fɔ aw ye ko: “Mɔgɔ si tɛ se ka na ne yɔrɔ, ni ne Fa ma o nɔgɔya o tigi ye.”»
66 Kabini o tuma, a ka kalandenw caman seginna u kɔ, ka a fɛtaama dabila.
Piyɛri ka dannaya jirali kɛnɛ kan
67 O kɛlen, Yezu ko Tan ni fila ma: «Aw fana, aw bɛ a fɛ ka taa wa?»
68 Simɔn Piyɛri ye a jaabi, ko: «Matigi, anw bɛ se ka taa jɔnni yɔrɔ?
Balo banbali kumaw bɛ e de da.
69 Anw kɔni, anw dalen bɛ a la; ani anw bɛ a dɔn fana ko i ye Ala ka Senuman ye.»
70 Yezu ye u jaabi, ko: «A fɔ ne de ma aw ɲɛnatɔmɔ wa, aw Tan ni fila?
O bɛɛ ni a ta, aw dɔ la kelen ye Sitanɛ ye !
71 A tun kan bɛ Zida de ma, Isikariyɔtika Simɔn denkɛ ; bawo ale de tun bɛna a don bolo la, Tan ni fila dɔ la kelen kɔni !
7
Buguturuseli
Yezu taali seli la Zerusalɛmu
1 O kɔ, Yezu tun bɛ ka Galile mara yaala ; a tun tɛ a fɛ ka Zide mara yaala, katugu Zifuw tun bɛ a ɲini ka a faga.
2 Zifuw ka buguturuseli tun surunyana.
3 A balimaw ko a ma : « Yan bila ka taa Zide mara la, walasa i bɛ wale minnu kɛ i ka kalandenw fana ka olu ye ; 4 mɔgɔ si tɛ walew kɛ dogo la, ni i bɛ a ɲini i ka dɔn.
Ka a masɔrɔ i bɛ nin kow kɛ, a ka kan i ka i yɛrɛ jira diyɛn na !»
5 Hali a balimaw yɛrɛ tun ma da a la.
6 O la Yezu ko u ma : « Ne ka waati ma se fɔlɔ, nka waati bɛɛ bɛ bɛn aw ma.
7 Diyɛn tɛ se ka ban aw la ; nka a bɛ ban ne na, katugu ne bɛ a seereya ko a ka walew man ɲi.
8 Aw ka yɛlɛn ka taa seli la ; ne kɔni, ne tɛna yɛlɛn ka taa seli nin na, katugu ne ka waati ma dafa fɔlɔ.»
9 O fɔlen, a tora Galile.
10 Nka a balimakɛw yɛlɛnnen kɔ ka taa Zerusalɛmu seli kama, ale fana yɛlɛnna ka taa ; o ma kɛ kɛnɛ kan, nka dogo la.
11 Zifuw kɔni tun bɛ ka a ɲini seli tuma, ani u tun bɛ a fɔ : « A dun bɛ min?»
12 Jamakuluw cɛ la, dajukɔrɔkuma caman tun bɛ ka fɔ a ko la.
Dɔw tun bɛ ka a fɔ, ko : « Mɔgɔ don min bɛ ɲuman kɛ.»
Dɔwɛrɛw tun bɛ a fɔ, ko : « Ayi, a bɛ jamakulu lafili.»
13 O bɛɛ ni a ta, mɔgɔ si tun tɛ farinya ka kuma a kan kɛnɛ kan, Zifuw ɲɛsiranya kosɔn.
14 Seli selen a tilancɛ la, Yezu yɛlɛnna ka taa Alabatosoba kɔnɔ, ani a tun bɛ ka mɔgɔw kalan.
15 Zifuw kabakoyalen tun bɛ a fɔ, ko : « Nin ye sɛbɛn dɔn cogo di ka a sɔrɔ a ma kalan ?»
16 Yezu ye u jaabi, ko : «Ne ka kalan tɛ bɔ ne yɛrɛ la, nka a bɛ bɔ ne Cibaga de la.
17 Ni mɔgɔ min bɛ a fɛ ka Ala sago kɛ, o tigi na a dɔn ni ne ka kalan bɛ bɔ Ala de yɔrɔ, wali ni ne ka kuma ye yɛrɛsagofɔ de ye.
18 Min bɛ kuma a yɛrɛ ma, o bɛ a yɛrɛ dawula de ɲini ; nka mɔgɔ min bɛ a ɲini ka a Cibaga dawula bɔ, o tigi bɛ tiyɛn kan, ani tilenbaliya tɛ o la.
19 Moyizi ma Jɛ sigikan di aw ma wa ?
Nka aw si kelen tɛ yen min bɛ o Jɛ sigikan tiimɛ !
Mun na aw bɛ a ɲini ka ne faga ?»
20 Jamakulu ye jaabili kɛ, ko : « Jinɛjugu dɔ bɛ i la !
Jɔnni ye a ɲini ka e faga ?»
21 Yezu ye u jaabi, ko : « Ne ye wale kelen pe de kɛ, ani aw bɛɛ kabakoyara.
22 Moyizi ye nɛgɛkɔrɔsigili naamu di aw ma, (o tɛ ko a bɔra Moyizi la, nka bɛnbaw) ani aw bɛ mɔgɔ sigi nɛgɛ kɔrɔ lafiyɛndon.
23 Ayiwa, ni mɔgɔ bɛ se ka sigi nɛgɛ kɔrɔ lafiyɛndon walasa Moyizi ka Jɛ sigikan kana tiyɛn, aw dun bɛ dimi ne kɔrɔ mun na ko ne ye mɔgɔ dɔ yɛrɛkun kɛnɛya lafiyɛndon na ?
24 Aw kana kiri tigɛ kow ɲɛnaye kan ; nka aw ka kiri tigɛ tilennenya kan.»
Jama ka sɔsɔli Krista ko la
25 Zerusalɛmuka dɔw tun bɛ ka a fɔ, ko : « U tun bɛ ka a ɲini ka min faga, a fɔ o tɛ nin ye ?
26 A filɛ ka kuma kɛnɛ kan, ani u si tɛ ka foyi fɔ a ye !
A fɔ kuntigiw ma a lakodɔn tiyɛn yɛrɛ la Cidenmasa ye ?
27 O bɛɛ ni a ta, an kɔni, anw bɛ nin bɔyɔrɔ dɔn, nka Cidenmasa, o mana na tuma min na, mɔgɔ si tɛna ale bɔyɔrɔ dɔn.»
28 O la, ka Yezu to kalan na Alabatosoba kɔnɔ, a pɛrɛnna ka a fɔ, ko : « Aw bɛ ne dɔn, ani aw bɛ ne bɔyɔrɔ dɔn ; ne ma na ne yɛrɛ ma, nka min ye ne ci o bɛ tiyɛn fɔ.
Aw kɔni, aw tɛ ale dɔn.
29 Ne kɔni, ne bɛ a dɔn, katugu ne bɔra ale de yɔrɔ ka na, ani ale de ye ne ci.»
30 U ye a ɲini ka a minɛ, nka mɔgɔ si tɛgɛ ma da a kan, katugu a ka waati tun ma se fɔlɔ.
Yezu taali sudali
31 Jamakulu cɛ la, mɔgɔ caman dara Yezu la, ani u tun bɛ a fɔ, ko : « Nin ye taamasyɛnw minnu kɛ, ni Cidenmasa nana tuma min, o taw na caya ni nin taw ye wa ?»
32 Fariziyɛnw tulo donna jamakulu ka o dajukɔrɔkumaw la a ko la.
Sɔnnikɛla kuntigiw ni Fariziyɛnw ye kɛlɛdenw bila ka taa a minɛ.
33 O la, Yezu ko : « Ne na waatinin kɛ aw fɛ hali sa, ani ne na taa ne Cibaga fan fɛ.
34 Aw na ne ɲini ani aw tɛna ne ye ; katugu ne bɛ yɔrɔ min, aw tɛ se ka se yen.»
35 Zifuw ko ɲɔgɔn ye : « A dun bɛna taa yɔrɔ jumɛn ni anw tɛna a ye ?
Mɔgɔ minnu jɛnsɛnnen bɛ Gɛrɛsikaw cɛ la, a bɛ taa yen ka olu kalan wa ?
36 A ka kuma fɔlen nin kɔrɔ bɛ di : “Aw na ne ɲini ani aw tɛna ne ye ; katugu ne bɛ yɔrɔ min, aw tɛ se ka se yen ?”»
Ji min bɛ Balo di
37 Buguturuseli labandon, seli donba kɔni, Yezu ye a jɔ jamakulu cɛ la ka pɛrɛn, ko : « Ni minnɔgɔ bɛ mɔgɔ min na, o tigi ka na ne yɔrɔ ani a ka ji min, 38 ale min dalen bɛ ne na.
Iko Sɛbɛn senu bɛ a fɔ cogo min : “Ji min bɛ balo di, o na woyo ka bɔ a dusukun na iko baji”.»
39 Mɔgɔ minnu dara Yezu la, olu tun ka kan ka Hakili min sɔrɔ, Yezu kan tun bɛ o de ma ; Hakili kɔni tun ma di mɔgɔ ma fɔlɔ, katugu nɔɔrɔ tun ma da Yezu kan fɔlɔ.
Sɔsɔli wɛrɛw, Krista ko la
40 Jamakulu la, mɔgɔ minnu tun ye a ka kumaw mɛn, olu dɔw tun bɛ ka a fɔ, ko : « Tiyɛn na, nin de ye kira ye !»
41 Dɔwɛrɛ tun bɛ a fɔ, ko : « Cidenmasa don !»
Nka dɔw fana tun bɛ a fɔ, ko : « Cidenmasa ka kan ka bɔ Galile mara de la wa ?
42 A ma fɔ Sɛbɛn senu kɔnɔ wa ko Cidenmasa na kɛ Dawidi si dɔ ye ani ko a na bɔ Bɛtilɛyɛmu, ni o ye Dawidi ka dugu ye ?»
43 Nin cogo de la, farali donna jamakulu la a kosɔn.
44 U la, dɔw tun bɛ a fɛ ka a minɛ, nka mɔgɔ si ma a bolo se a ma.
45 Kɛlɛdenkulu ninnu kɔseginna ka na sɔnnikɛla kuntigiw ani Fariziyɛnw yɔrɔ.
Olu ye u ɲininka, ko : « Mun na aw ma na ni a ye ?»
46 Kɛlɛdenw ye u jaabi, ko : « Mɔgɔ ma deli ka kuma iko cɛ in ! Abada »
47 Fariziyɛnw ko u ma : « O tuma, aw fana sɔnna a ka aw lafili wa ?
48 A fɔ anw ka ɲɛmɔgɔw dɔ la kelen wali Fariziyɛnw dɔ dara a la fɔlɔ ?
49 Nka nin jamakulu min tɛ Jɛ sigikan dɔn, olu ye mɔgɔ dangalen ye !»
50 Fariziyɛnw dɔ la kelen, ko Nikodɛmu, min tun taara Yezu sɛgɛrɛ, o ko u ma : 51 « A fɔ an ka Jɛ sigikan na, mɔgɔ bɛ se ka kiri sani a ka lamɛn ani ka a ka kɛta dɔn ?»
52 U ye a jaabi, ko : « E fana bɛ bɔ Galile wa ?
Sɛbɛn senu kalan kosɛbɛ !
I na a ye ko kira si ma deli ka bɔ Galile.»
53 O kɔ, u kelen-kelen taara a ka so.
8
Muso jɛnɛyakɛla
1 Yezu kɔni, o taara oliwusun kulu la.
2 Sɔgɔmada joona fɛ Yezu seginna tun ka na Alabatosoba kɔnɔ, jama bɛɛ tun bɛ na a yɔrɔ ani a ye a sigi ka u kalan.
3 Sɛbɛnnikɛlaw ni Fariziyɛnw ye muso dɔ lase a ma min tun minɛna jɛnɛya la. U ye muso in lajɔ bɛɛ cɛ la, 4 ani u ye a fɔ Yezu ye: «Karamɔgɔ, nin muso in minɛna ka a to jɛnɛya la.
5 Jɛ sigikan na, Moyizi bɛ a fɔ anw ye ko nin muso sifayaw ka kan ka bon ni kabakuru ye.
E dun, e ko di?»
6 U ye nin fɔ ka a kɔrɔbɔ, walasa ka jalakiyɔrɔ sɔrɔ a la.
Nka Yezu ye a biri ka sɛbɛnni kɛ dugu ma ni a bolokɔni ye.
7 U ye ɲininkali gan a da la minkɛ, a wulila ani a ko u ma: «Aw cɛ la, hakɛ tɛ mɔgɔ min na, o fɔlɔ ka kabakuru fili a ma!»
8 Ani Yezu ye a biri kokura ka sɛbɛnni kɛ dugu ma.
9 O kuma mɛnnen u fɛ, u taara kelen-kelen, ka a daminɛ u bɛɛ la kɔrɔw la; Yezu kelen tora yen ani muso, min tun jɔlen bɛ cɛmancɛ la hali bi.
10 Yezu wulila ka a fɔ a ye, ko: «Muso o, u bɛ min?
Mɔgɔ si ma kiri bin i kan wa ?»
11 O ye a jaabi, ko : « Mɔgɔ si, Matigi !»
O la, Yezu ko a ma : « Ne fana, ne tɛ kiri bin i kan.
Taa, nka i kana hakɛ kɛ tugun.»
Yezu, diyɛn yeelen
12 Yezu ko tugun Zifuw ye : « Ne ye diyɛn yeelen ye.
Mɔgɔ min bɛ tugu ne na, o tɛ taama dibi la, nka o na yeelen sɔrɔ min bɛ a lase balo ma.»
Yezu ka seereya a yɛrɛ ko la
13 O la, Fariziyɛnw ko a ma : « E bɛ i yɛrɛ seereya ; o tɛ seereya jɔnjɔn ye.»
14 Yezu ye u jaabi, ko : « Hali ni ne bɛ ne yɛrɛ seereya, o ye seereyali jɔnjɔn de ye, katugu ne bɛ ne bɔyɔrɔ dɔn ani ne bɛ taa yɔrɔ min, ne bɛ o dɔn ; nka aw tɛ ne bɔyɔrɔ ni ne taayɔrɔ dɔn.
15 Aw bɛ kiri tigɛ Adamadenw ta cogoya la.
Ne kɔni, ne tɛ mɔgɔ si kiri tigɛ ; 16 ni a kɛra ko ne ye kiri dɔ tigɛ, ne ka o kiri na kɛ jɔnjɔn ye, katugu ne kelen tɛna o kɛ ; nka ne ni ne Cibaga ; 17 a sɛbɛnnen bɛ aw ka Jɛ sigikan na, ko : “Mɔgɔ fila ka seereya ye seereya jɔnjɔn ye”.
18 Ne kɔni, ne ye ne yɛrɛ seere ye, ani ne Fa min ye ne ci, o fana bɛ seereyali kɛ ne ko la.»
19 Fariziyɛnw ye a fɔ a ye, ko : « E Fa bɛ min ?»
Yezu ye u jaabi, ko : « Aw tɛ ne dɔn, aw tɛ ne Fa dɔn ; ni aw tun bɛ ne dɔn, aw tun na ne Fa fana dɔn.»
20 A ye nin kumaw bɔ a da ka a to kalan na Alabatosoba kɔnɔ, nafolomarayɔrɔ fan fɛ.
Mɔgɔ si ma a minɛ, katugu a ka waati tun ma se fɔlɔ.
21 Yezu ko tugun u ma : « Ne bɛna taa, aw na ne ɲini ani aw na sa ka aw to aw ka hakɛ bolo.
Ne bɛ taa yɔrɔ min, aw tɛ se ka taa yen.»
22 Zifuw ye a fɔ, ko : « A bɛna a yɛrɛ faga wa, ni a bɛ a fɔ : “Ne bɛ taa yɔrɔ min, aw tɛ se ka taa yen?”»
23 O la Yezu ko u ma : «Aw kɔni, aw ye dugumafɛnw ye; ne kɔni ye sanfɛfɛn de ye.
Aw ye nin diyɛn ta ye, ne tɛ nin diyɛn ta ye.
24 Ne kɔni ye a fɔ aw ye ko aw na sa ka aw to aw ka hakɛw bolo.
Katugu ni aw ma da a la ko Ne bɛ, aw na sa ka aw to aw ka hakɛw bolo.»
25 O la u ko a ma : « E, E ye jɔnni ye ?»
Yezu ye a fɔ u ye : « Ne ye min fɔ aw ye kabini a daminɛ !
26 Ne ka kan ka kuma ani ka kiritigɛ aw kun kan ko caman kan ; nka min ye ne ci, o bɛ tiyɛn fɔ ani ne ye min mɛn o da, ne bɛ o de fɔ diyɛn ye.»
27 U ma a faamu ko a tun bɛ kuma u ye Fa de ko la.
28 Yezu ko u ma : « Aw mana Mɔgɔ Denkɛ kɔrɔtalen ye san fɛ tuma min na, aw na a faamu ko Ne bɛ ani ko ne tɛ foyi kɛ ne yɛrɛ ma, nka ko ne Fa bɛ ne kalan min na ne bɛ o de fɔ. 29 Ne Cibaga, ne ni o bɛ ɲɔgɔn fɛ ; o ma ne kelen to katugu ne bɛ o de sago kɛ tuma bɛɛ.»
30 Yezu ka nin kumaw kɔsɔn, mɔgɔ caman dara a la.
Yezu ni Abrahamu
31 Zifu minnu tun dara a la, Yezu ye a fɔ olu ye, ko : « Ni aw basigira ne ka kuma kɔnɔ, tiyɛn na aw ye ne ka kalandenw ye ; 32 aw na tiyɛn dɔn, ani tiyɛn na aw kɛ yɛrɛmahɔrɔn ye.»
33 U ye a jaabi, ko : « Anw ye Abrahamu bɔnsɔn ye, ani abada anw ma kɛ mɔgɔ si ka jɔnw ye.
E bɛ se ka a fɔ cogo di, ko : “Aw na kɛ hɔrɔnw ye ?”»
34 Yezu ye u jaabi, ko : « Tiyɛn tiyɛn na ! Ne bɛ a fɔ aw ye, mɔgɔ min bɛ hakɛ kɛ, o ye hakɛ ka jɔn ye.
35 Jɔn dun tɛ to so kɔnɔ tuma bɛɛ ; den kɔni bɛ to yen badaa kama.
36 Ayiwa, ni Den de bɛ aw hɔrɔnya, aw na hɔrɔnya tiyɛn yɛrɛ la.
37 Ne bɛ a dɔn ko aw ye Abrahamu bɔnsɔn ye, nka aw bɛ a ɲini ka ne faga katugu aw ma sɔn ne ka kuma na.
38 Ne kɔni ye min ye ne fa yɔrɔ, ne bɛ o de fɔ ; ani aw fana, aw ye min mɛn aw fa yɔrɔ, aw bɛ o de kɛ.»
39 U ye a jaabi, ko : « Anw fa ye Abrahamu ye.»
Yezu ko u ma : « Ni aw tun ye Abrahamu denw ye, aw tun na Abrahamu ka walew ɲɔgɔn kɛ.
40 Nka sisan aw bɛ a ɲini ka ne faga, ne min ye Tiyɛn mɛn Ala da ka o fɔ aw ye.
Abrahamu ma nin ɲɔgɔn kɛ !
41 Aw bɛ aw fa ka walew ɲɔgɔn de kɛ.»
U ko a ye : « Anw ma bangin jɛnɛya sira fɛ ; fa kelen pe de bɛ anw fɛ : Ala.»
42 Yezu ko u ma : «Ni Ala tun ye aw Fa ye, aw tun na kɛ ne fɛ, katugu ne bɔra Ala de la ka na; ne ma na ne yɛrɛ ma; nka ale de ye ne ci.
43 Mun na aw tɛ ne ka fɔtaw faamu ?
Katugu aw tɛ se ka ne ka kuma lamɛn.
44 Aw kɔni fa ye Sitanɛ de ye, ani ŋaniyajugu min bɛ aw fa la aw bɛ a fɛ ka o de sira taama.
Kabini diyɛn daminɛtuma, mɔgɔfagala tun don ani a ma basigi tiyɛn bolo kan, katugu tiyɛn si tɛ a la : ni a bɛ nkalon tigɛ, a bɛ kuma iko a bɛ a joli la cogo min, katugu nkalontigɛla don, ani nkalon fa don.
45 Nka katugu ne bɛ tiyɛn fɔ, aw tɛ da ne na.
46 Aw jumɛn kelen bɛ se ka a jira ko ne ye hakɛ kɛ ?
Ni ne bɛ tiyɛn fɔ, mun na aw tɛ da ne na ?
47 Min bɔra Ala la, o bɛ Ala ka kumaw lamɛn ; ni aw tɛ lamɛnni kɛ, o kɔrɔ ye ko aw ma bɔ Ala la.»
48 Zifuw ye a jaabi, ko : « A fɔ jo tɛ anw fɛ ka a fɔ ko e ye Samarika ye ani ko jinɛjugu dɔ bɛ i la ?»
49 Yezu ye u jaabi, ko : « Jinɛjugu tɛ ne na, nka ne bɛ ne Fa bonya, ani aw tɛ a ɲini ka bonya da ne kan.
50 Ne tɛ ne yɛrɛ dawula ɲini, a ɲinibaga bɛ yen, o min bɛ kiri tigɛ.
51 Tiyɛn tiyɛn na ! Ne bɛ a fɔ aw ye, ni mɔgɔ min ye ne ka kuma mara, o tigi tɛna saya dɔn abada.»
52 Zifuw ko a ma : « Anw bɛ a dɔn sisan ko jinɛjugu dɔ bɛ i la.
Abrahamu sara, kiraw fana sara, ani e ko : “Ni mɔgɔ min ye ne ka kuma mara, o tigi tɛna saya nɛnɛ abada”.
53 O tuma, e ka bon ni anw fa Abrahamu ye wa, o min sara ?
Kiraw fana sara.
E bɛ i yɛrɛ kɛ jɔnni ye ?»
54 Yezu ko : « Ni ne bɛ ne yɛrɛ dawula, o dawula tɛ foyi ye; ne Fa de bɛ dawula da ne kan, aw bɛ ale min wele ko Aw ka Ala, 55 ka a sɔrɔ aw tɛ a dɔn.
Nka ne kɔni bɛ a dɔn, ani ni ne ye a fɔ, ko : “Ne tɛ a dɔn”, ne na kɛ aw ɲɔgɔn nkalontigɛla ye.
Nka ne bɛ a dɔn, ani ne bɛ a ka kuma mara.
56 Aw fa Abrahamu ɲagalila ka a jigi to ne tile yeli kan.
A ye o ye, ani a ɲagalila.»
57 O la, Zifuw ko a ma. « E ma san bi duuru bɔ fɔlɔ, e ye Abrahamu ye !»
58 Yezu ye u jaabi, ko : « Tiyɛn tiyɛn na ! Ne bɛ a fɔ aw ye, sani Abrahamu ka bangin, Ne bɛ.»
59 O la, u ye kabakuruw ta ko u bɛ a bon ; nka Yezu ye a dogo ka bɔ Alabatosoba kɔnɔ.
9
Cɛ min fiyennen banginna, o kɛnɛyali
1 Yezu tɛmɛntɔ ye cɛ dɔ ye min fiyennen banginna.
2 A ka kalandenw ye a ɲininka, ko : « Karamɔgɔ, jɔnni ye hakɛ kɛ, nin cɛ wa, wali a banginbagaw de, ni o ye a kɛ a fiyennen banginna ?»
3 Yezu ye u jaabi, ko : « Ale o, a banginbagaw o, u si ka hakɛ tɛ, nka nin kɛra a la walasa Ala ka baaraw nɔ ka jira.
4 Ka tile to sen na, an ka kan ka ne Cibaga ka baaraw kɛ ; su natɔ don, ani mɔgɔ si tɛ se ka baara kɛ.
5 Ka ne to diyɛn na, ne ye diyɛn yeelen ye.»
6 O fɔlen a fɛ, a ye a daji tu dugu ma, ka bɔgɔ nɔɔni ni o ye, ka o mu fiyentɔ ɲɛw la, 7 ani ka a fɔ o ye : « Taa i ko Silowe koliyɔrɔ la.» - o kɔrɔ ye, ko : Ciden.
Fiyentɔ taara sa, ka a ko ani a kɔseginna a yelikɛtɔ.
8 A sigiɲɔgɔnw ani mɔgɔ minnu tun delila ka a ye, katugu sarakadelila tun don, olu ye a fɔ: «Nin de tun tɛ jɔ yan ka saraka deli wa?»
9 Dɔw ko: «Ale don.»
Dɔw ko: «Ayi, nka a bɔlen bɛ a fɛ.»
A yɛrɛ ko: «Ne don.»
10 U ye a ɲininka, ko: «I ɲɛw yɛlɛla cogo di?»
11 A ye u jaabi: «Cɛ min bɛ wele ko Yezu, o ye bɔgɔ nɔɔni ka o mu ne ɲɛw na ani ka a fɔ: “Taa Silowe koliyɔrɔ la ka i ko.”
O la, ne taara, ne ye ne ko ani ne ye yeli kɛ.»
12 U ko a ma : « A dun bɛ min ?»
A ye u jaabi : « Ne tɛ a dɔn !»
13 U taara ni fiyentɔkɔrɔ nin ye Fariziyɛnw yɔrɔ.
14 Yezu tun ye bɔgɔ nɔɔni ani ka cɛ ɲɛw yɛlɛ don min, o don tun ye lafiyɛndon ye, Matigi ka don.
15 Fariziyɛnw fana ye fiyentɔkɔrɔ in ɲininka a ɲɛw yɛlɛcogo la.
A ye u jaabi, ko : « A ye bɔgɔ mu ne ɲɛw na, ne ye ne ko, ani ne bɛ yeli kɛ.»
16 Fariziyɛn dɔw ko : « Cɛ in ma bɔ Ala la, katugu a tɛ lafiyɛndon bonya» ; dɔw tun bɛ a fɔ: «Hakɛkɛla bɛ se ka nin ɲɔgɔn taamasyɛnw kɛ cogo di?»
Sɔsɔli donna u ni ɲɔgɔn cɛ.
17 O la, u ye fiyentɔkɔrɔ ɲininka tugun : « Min ye i ɲɛw yɛlɛ, e dun bɛ mun fɔ o ko la ?»
O ko : « Kira don.»
18 Zifuw banna ka da a la ko fiyentɔkɔrɔ don ani ko a bɛ yeli kɛ sisan, o de kosɔn u ye a banginbagaw wele.
19 U ye olu ɲininka, ko: «Nin ye aw denkɛ ye wa, aw ko min fiyennen banginna?
A dun bɛ yeli kɛ sisan cogo di?»
20 Banginbagaw ye jaabili kɛ, ko: «Anw bɛ a dɔn ko anw denkɛ don ani ko a fiyennen banginna.
21 Nka a ye yeli kɛ sisan cogoya min na, anw tɛ o dɔn. An tɛ a ɲɛw yɛlɛbaga fana dɔn.
Aw ka a yɛrɛ ɲininka, denmisɛn tɛ tugun; a ka ɲɛfɔli kɛ a yɛrɛ kun kan.»
22 A banginbagaw ye o fɔ katugu u tun bɛ siran Zifuw ɲɛ; Zifuw kɔni tun bɛnna a kan ko ni mɔgɔ min ye Yezu dɔn Cidenmasa ye, ko o na gɛn ka sen bɔ alabatoso kow la.
23 O de kosɔn banginbagaw ko: «Denmisɛn tɛ tugun, aw ka a yɛrɛ ɲininka.»
24 Fariziyɛnw ye fiyentɔkɔrɔ wele tugun ka a fɔ a ye: «Ala tanu!
Anw ye a dɔn ko cɛ in ye hakɛkɛla ye.»
25 A ye u jaabi, ko: «Ni hakɛkɛla don, ne tɛ o dɔn; ne bɛ fɛn kelen de dɔn: ne tun fiyennen don ani sisan ne bɛ yeli kɛ.»
26 U ko a ma: «A ye mun kɛ e la?
A ye e ɲɛw yɛlɛ cogo di?»
27 A ye u jaabi, ko: «Ne ye o fɔ aw ye ka ban ani aw ma o lamɛn.
Mun na aw bɛ a fɛ ka o mɛn kokura?
Yala aw fana, aw bɛ a fɛ ka kɛ a ka kalandenw ye wa?»
28 U ye a neni ani ka a fɔ, ko: «E de ye a ka kalanden ye; nka anw ye Moyizi taw de ye.
29 Anw kɔni bɛ a dɔn ko Ala kumana Moyizi fɛ; nka nin kɔni, anw tɛ nin bɔyɔrɔ dɔn.»
30 Cɛ ye u jaabi, ko: «Kabako filɛ nin ye dɛ! Aw kana a bɔyɔrɔ dɔn, a kɔni ye ne ɲɛw yɛlɛ.
31 An bɛ a dɔn ko Ala tɛ hakɛkɛla lamɛn nka ni mɔgɔ min bɛ a bonya ni ka a sago kɛ, a bɛ o tigi de lamɛn.
32 Abada a ma mɛn ko mɔgɔ min fiyennen banginna ko dɔ ye o ɲɛw yɛlɛ.
33 Ni cɛ in tun ma bɔ Ala la, a tun tɛna se ka foyi kɛ.»
34 U ye a jaabi, ko: «E min yelen ye hakɛ ye kabini i wolodon, e bɛ a fɛ ka anw kalan!»
U ye a gɛn ka a bila kɛnɛ ma.
35 Yezu kɛlen ka a mɛn ko u ye cɛ in gɛn ka a bila kɛnɛ ma, Yezu taara a kunbɛn ni ka a fɔ a ye: «I bɛ da Mɔgɔ Denkɛ la wa?»
36 A ye jaabili kɛ, ko: «Matigi, o ye jɔnni ye walasa ne ka da o la?»
37 Yezu ko a ye: «Ayiwa, i ɲɛ bɛ a la! Min bɛ kuma na i fɛ, o de don.»
38 O la, a ye a kan to, ko: «Matigi, dannaya bɛ ne na», ani a ye a biri fo dugu ma Yezu kɔrɔ ka a bato.
39 Yezu ko: «Ne nana diyɛn nin kɔnɔ kiri dɔ de kama: walasa mɔgɔ minnu tɛ yeli kɛ, olu ka yeli kɛ; ani mɔgɔ minnu bɛ yeli kɛ, olu ka kɛ fiyentɔw ye.»
40 O kumaw mɛnnen Fariziyɛnw fɛ minnu tun bɛ a da fɛ, olu ko a ma: «Anw fana ye fiyentɔw ye wa?»
41 Yezu ye u jaabi: «Ni aw tun fiyennen don, hakɛ tun tɛna ye aw la; nka aw bɛ ka a fɔ, ko: “Anw ɲɛ bɛ ko la!”
Aw ka hakɛ basigilen bɛ aw la.»
10
Gɛnnikɛla ɲuman ntalen
1 «Tiyɛn tiyɛn na! Ne bɛ a fɔ aw ye, mɔgɔ min tɛ don sagaw ka wɛrɛ da fɛ, nka a bɛ sira wɛrɛ bɔ sinsan na, o tigi ye nson ni binnkannikɛla ye.
2 Mɔgɔ min bɛ don da fɛ, o ye sagaw gɛnbaga ye.
3 Dakɔlɔsibaga bɛ da yɛlɛ o tigi ye ani sagaw bɛ a kan lamɛn, a bɛ a yɛrɛ ka sagaw wele kelen-kelen ani ka u labɔ wɛrɛ kɔnɔ.
4 Ni a ye a ka sagaw bɛɛ labɔ tuma min, a bɛ taama u ɲɛ ani sagaw bɛ tugu a la, katugu u bɛ a kan dɔn.
5 U tɛ tugu dunan kɔ; u bɛ boli ka u mabɔ katugu u tɛ dunanw kumakan faamu.»
6 Yezu ye nin ntalen da u ye nka u ma a ka fɔlen faamu.
7 O la, Yezu ye a fɔ u ye kokura, ko: «Tiyɛn tiyɛn na! Ne bɛ a fɔ aw ye, ne ye sagaw donda ye.
8 Mɔgɔ minnu nana ne ɲɛ, olu bɛɛ ye sonyalikɛlaw ni binnkannikɛlaw ye; nka sagaw ma u kan lamɛn.
9 Ne ye donda ye.
Ni mɔgɔ min donna ne fɛ, o na kisi; o na don ni ka bɔ, ani a na binkɛnɛ yɔrɔ dɔn.
10 Sonyalikɛla tɛna fɛn wɛrɛ kama fo sonyali, fagali ani tiyɛnni.
Ne kɔni, ne nana walasa mɔgɔ ka balo sɔrɔ ani u ka balo sɔrɔ ka wasa.
11 Ne ye gɛnnikɛla ɲuman ye; gɛnnikɛla ɲuman bɛ a ni to a ka sagaw kosɔn.
12 Min bɛ baara kɛ sara kosɔn ni sagaw tɛ a ta ye, ni o ye nagasiwulu natɔ ye, o bɛ boli ka sagaw to yen, ani nagasiwulu bɛ olu minɛ ka u jɛnsɛn.
13 Wariɲinina don, a tɛ sagaw jate.
14 Ne ye gɛnnikɛla ɲuman ye; ne bɛ ne ka sagaw dɔn, ani ne ka sagaw bɛ ne dɔn, 15 iko ne Fa bɛ ne dɔn cogo min ani ne bɛ ne Fa dɔn cogo min. Ne bɛ ne ni di ne ka sagaw kosɔn.
16 Saga wɛrɛw bɛ ne fɛ tugun minnu tɛ wɛrɛ nin kɔnɔ; ne ka kan ka olu fana ladon tɔw cɛ la; u na ne kan lamɛn. O tuma na, a na kɛ sagakulu kelen, gɛnnikɛla kelen ye.
17 O de kosɔn Fa Ala bɛ ne kanu katugu ne bɛ ne ni bila walasa ka se ka a ta kokura.
18 Mɔgɔ si tɛ se ka a minɛ ne na ; nka ne yɛrɛ de bɛ a bila ne yɛrɛ ma.
Se bɛ ne ye ka a bila, se bɛ ne ye ka a ta tugunni. Nin ye ci ye ne ye min sɔrɔ ne Fa fɛ.»
19 Farali donna tugun Zifuw ni ɲɔgɔn cɛ nin kumaw kosɔn.
20 U caman tun bɛ a fɔ, ko : « Jinɛjugu dɔ bɛ a la, fa bɛ a la ; mun na aw bɛ a lamɛn ?»
21 Dɔwɛrɛw tun bɛ a fɔ, ko : « Nin tɛ jinɛtɔkumaw ye; a fɔ jinɛjugu bɛ se ka fiyentɔ ɲɛw yɛlɛ wa?»
Alabatosoba dayɛlɛli sankunbɛn seli
Yezu ni Fa ka kelenya
22 Alabatosoba barikali san kunbɛn seli tun bɛ sen na Zerusalɛmu dugu kɔnɔ.
Fonɛnɛ waati tun don.
23 Yezu tun bɛ taa-ni-ka-segin na Alabatosoba kɔnɔ, Salomɔn ka gwa jɔlen kɔrɔ.
24 Zifuw nana a lakooli ka a fɔ a ye, ko: «E na anw to tamaki la fo tuma jumɛn?
Ni i ye Cidenmasa ye, o fɔ anw ye ka a jɛya.»
25 Yezu ko u ma: «Ne ye o fɔ aw ye, ani aw ma da o la.
Ne bɛ wale minnu kɛ ne Fa Tɔgɔ la, olu bɛ ne seereya ; 26 nka aw tɛ da o la, katugu aw tɛ ne ka sagaw dɔw ye.
27 Ne ka sagaw bɛ ne kumakan lamɛn, ne bɛ olu dɔn ani olu bɛ tugu ne na.
28 Ne bɛ balo banbali di u ma ; u tɛna sa abada ani mɔgɔ si tɛna u bɔɔsi ka bɔ ne bolo.
29 Ne Fa min ye u di ne ma, o ka bon ni fɛn bɛɛ ye.
Mɔgɔ si tɛ se ka foyi bɔɔsi ne Fa la.
30 Ne ni Fa, anw ye kelen ye.»
31 Zifuw nana tugun ni kabakuru ye ko u bɛ Yezu bon.
32 A ko u ma : « Ne ye waleɲuman caman kɛ aw ɲɛ na Fa Tɔgɔ la ; aw bɛ a fɛ ka ne bon ni kabakuru ye o wale jumɛn kosɔn ?»
33 Zifuw ye a jaabi, ko : «Anw tɛ a fɛ ka i bon ni kabakuru ye waleɲuman si kosɔn, nka Ala tɔgɔtiyɛnkuma de kosɔn min bɔra i da, ani katugu e min tɛ foyi ye Adamaden kɔ, i bɛ i yɛrɛ kɛ Ala ye.»
34 Yezu ye u jaabi, ko : «A sɛbɛnnen tɛ aw ka Jɛ sigikan na wa, ko : “Ne ko aw ye alaw ye”?
35 O tuma, Ala ka kuma tun bɛ lase minnu ma, Jɛ sigikan bɛ a fɔ ko olu ye alaw ye, wa Kitabu kɔnɔkuma dun tɛ se ka wuli. 36 Fa ye min senuya ani ka o ci ka na diyɛn na, aw bɛ a fɔ o ye, ko : “I bɛ Ala tɛnɛmakuma fɔ”, katugu ne ye a fɔ, ko : Ne ye Ala Den ye.
37 Ni ne tɛ ne Fa ka walew kɛ, aw kana da ne na ; 38 nka ni ne bɛ u kɛ, hali ni aw banna ka da ne na, aw ka da walew la walasa aw ka a dɔn ko Fa bɛ ne na ani ko ne bɛ Fa la.»
39 Zifuw tun bɛ a ɲini kokura ka a minɛ, nka a porokotora u bolo ka taa.
Yezu taali Zurudɛn ba kɔ fɛ
40 Yezu taara kokura Zurudɛn ba fan dɔ fɛ, Zan tun ye batizeli daminɛ yɔrɔ min na ani a tora yen.
41 Mɔgɔ caman nana a sɛgɛrɛ ka a fɔ, ko : « Zan ma taamasyɛn si kɛ ; nka Zan ye fɛn o fɛn fɔ nin ko la, o bɛɛ tun ye tiyɛn ye.»
42 Ani o yɔrɔ la, mɔgɔ caman dara Yezu la.
11
Lazari su lakununni
1 Cɛ dɔ tun bɛ Betani ko Lazari min tun man kɛnɛ. Betani tun ye Mariya ani a balimamuso Marita ka dugu ye.
2 Mariya de tun ye tulu sumaduman bɔn Matigi kan, ani ka a senw jɔɔsi ni a kunsigiw ye. O balimakɛ Lazari de tun man kɛnɛ.
3 Balimamuso fila ninnu ye ci jɔ Yezu ma, ko : « Matigi, i terikɛ man kɛnɛ.»
4 Yezu ye o mɛn minkɛ, a ko : « Nin bana in ma dabɔ saya kama, nka Ala dawula bonyali ; walasa Ala Den ka dawula sɔrɔ ale sabu la.»
5 Yezu tun bɛ Marita ni a balimamuso ani Lazari kanu kosɛbɛ.
6 A kɛlen ka a mɛn ko Lazari man kɛnɛ, a tun bɛ yɔrɔ min, a tora yen ka tile fila kɛ tugun.
7 O kɔ, a ye a fɔ a ka kalandenw ye : « Anw ka an kɔsegin kokura Zide mara la.»
8 A ka kalandenw ko a ma : « Karamɔgɔ, a ma mɛn fɔlɔ Zifuw tun bɛ a fɛ ka i bon ni kabakuru ye. E bɛ a fɛ ka segin yen kokura !»
9 Yezu ye u jaabi : « Waati tan ni fila de tɛ tile kɔnɔ wa ?
Ni mɔgɔ min bɛ taama tile fɛ, o sen tɛ talon, katugu diyɛn nin yeelen bɛ a ɲɛ kɔrɔ ; 10 nka mɔgɔ min bɛ taama su fɛ, o sen bɛ talon, katugu yeelen tɛ a kan.»
11 A ye nin da a ka kumaw kan: «An terikɛ Lazari bɛ sunɔgɔ la, nka ne na taa a lakunu.»
12 A ka kalandenw ko a ma: «Matigi, ni a bɛ sunɔgɔ la, a na kisi.»
13 Yezu kan tun bɛ a saya de ma, nka olu tun bɛ miiri ko a kan tun bɛ sunɔgɔ gansan de ma.
14 O la Yezu ye a fɔ ka jɛya u ye, ko : « Lazari sara, 15 ne tun tɛ yen o diyara ne ye aw kosɔn, walasa aw ka kɛ dannatigiw ye.
Nka an ka taa Lazari kɔrɔ !»
16 O fɔlen, Toma min bɛ wele ko Filanin, o ko kalanden tɔw ma : « An fana ka taa ka sa a fɛ !»
17 Yezu sera tuma min, a ye a sɔrɔ Lazari su bɛ kaburu kɔnɔ kabini tile naani.
18 Betani tun bɛ Zerusalɛmu kɛrɛ fɛ, u cɛ tun tɛ tɛmɛn waati kelen tilancɛ taama kan. 19 Zifuw caman tun nana Marita ni Mariya yɔrɔ ka u balimakɛ sanga fo.
20 Marita ye a mɛn minkɛ ko Yezu nana, a taara a kunbɛn ka Mariya sigilen to so kɔnɔ.
21 Marita ko Yezu ma : « Matigi, ni e tun bɛ yan, ne balimakɛ tun tɛna sa.
22 Nka hali sisan, ne bɛ a dɔn ko e mana fɛn o fɛn deli Ala fɛ, ko Ala na o kɛ i ye.»
23 Yezu ko a ye : « I balimakɛ na kunu.»
24 Marita ye a jaabi : « Ne ye a dɔn ko a na kunun diyɛnlabandon, suw kununni don.»
25 Yezu ko a ye : « Ne ye su kununni ani balo ye.
Mɔgɔ min mana da ne na, hali ni o sara, o na balo.
26 Mɔgɔ min bɛ balo la ni o dalen bɛ ne na, o tigi tɛna sa abada.
I dara o la wa ?»
27 Marita ko a ye : « Ɔwɔ, Matigi, ne dara a la ko i ye Cidenmasa ye, Balo tigi Ala Den, min nana diyɛn na.»
28 O kuma fɔlen kɔ a fɛ, Marita taara a balimamuso Mariya wele ka a fɔ o ye dogo la : « Karamɔgɔ bɛ yan ani a bɛ i wele.»
29 Mariya kɛlen ka o mɛn, a wulila o yɔrɔnin bɛɛ ka taa Yezu yɔrɔ.
30 Yezu tun ma don dugu kɔnɔ fɔlɔ, nka Marita tun ye a kunbɛn yɔrɔ min, a tun bɛ yen.
31 Zifuw minnu tun bɛ Mariya fɛ so kɔnɔ sangafo la, olu ye a wulitɔ ye ka bɔ minkɛ, olu taara a nɔ fɛ, ka a masɔrɔ u tun bɛ miiri ko a bɛ taa kaburu da la ka kasi.
32 A selen Yezu yɔrɔ, ni ka a ɲɛ da o kan, Mariya ye a bin dugu ma Yezu sen kɔrɔ ka a fɔ a ye, ko : « Matigi, ni e tun bɛ yan, ne balimakɛ tun tɛna sa !»
33 A ye Mariya ni o nɔ fɛ Zifuw kasitɔ ye minkɛ, Yezu kunmasi cɛra ka a hakili ɲagami.
34 A ko : « Aw ye a su bila min ?»
U ko a ye : « Matigi, na a filɛ !»
35 Yezu ɲɛji jiginna.
36 O la Zifuw ko ɲɔgɔn ye : « A filɛ, a ko tun ka di a ye cogo min !»
37 Nka u dɔw tun bɛ ka a fɔ : « Ale min ye fiyentɔ ɲɛw yɛlɛ, a tun tɛ se ka ko kɛ ka Lazari bali ka sa wa ?»
38 Yezu kunmasi cɛra kokura, a sera kaburu da la.
Kuluwo tun don, ani fara dɔ tun dalen bɛ a da la.
39 Yezu ko : « Aw ka fara ta ka a bɔ yen !»
Su balimamuso Marita ko Yezu ye : « Matigi, a kasa bɔra ka ban : bi ye a tile naani ye yan.»
40 Yezu ko a ye : « Ne ma a fɔ i ye ko ni i ye dannaya kɛ, i na Ala ka sebagaya ye wa ?»
41 U ye fara ta ka a bɔ yen.
Yezu ye a ɲɛ kɔrɔta san fɛ ka a fɔ : « Ne Fa, ne bɛ barika da i ye ne lamɛnni ko la.
42 Ne bɛ a dɔn ko i bɛ ne lamɛn tuma bɛɛ; nka ni ne kumana, ne ye o kɛ ne lamini jamakulu de kosɔn, walasa u ka da a la ko e de ye ne ci.»
43 O kumaw fɔlen, a pɛrɛnna kosɛbɛ, ko : « Lazari, bɔ ka na yan !»
44 Su bɔra kɛnɛ ma, a senw ni a bolow tun sirilen bɛ kasanke la ani kunnabiri tun bɛ a ɲɛda la.
Yezu ko u ye: «Aw ka a foni ka a bila a ka taa.»
Janfa sirili Yezu kama
45 Zifu minnu tun nana Mariya bara, olu ye Yezu ka ko kɛlen ye ani u caman dara a la.
46 Nka dɔw taara Fariziyɛnw yɔrɔ ka Yezu ka ko kɛlen ɲɛfɔ.
47 Sɔnnikɛla kuntigiw ni Fariziyɛnw ye Kiribulonba mɔgɔw lajɛ ka a fɔ, ko: «An bɛna mun kɛ?
Nin cɛ bɛ ka taamasyɛn caman kɛ.
48 Ni an ye a to tan, u bɛɛ bɛna da a la, ani Ɔrɔmukaw bɛ na ka an ka Yɔrɔ Senu ni an siya latunun.»
49 O tuma, u dɔ la kelen, ko Kayifu, min tun ye o san sɔnnikɛlaw kuntigiba ye, o ko u ye: «Aw ma foyi faamuya.
50 Aw tɛ a dɔn ko a ka fisa aw ma wa mɔgɔ kelen ka sa jama ye ani siya mumɛ kana silasa?»
51 A ye min fɔ nin ye, o tun tɛ a yɛrɛ ka kuma ye; nka katugu a tun ye o san sɔnnikɛlaw kuntigiba ye, a ye kiraya kɛ ka a fɔ ko Yezu bɛna sa Zifuw ka siya ye - 52 a tɛna kɛ o siya dɔrɔn ye, nka walasa ka Ala denw jɛnsɛnnen fara ɲɔgɔn kan ka kɛ kelen ye.
53 Ka a ta o don ma, Kiribulonba mɔgɔw bɛnna a kan ko a ka faga.
54 O de kosɔn, Yezu tun tɛ taa-ni-ka-segin kɛ tugun kɛnɛ kan Zifuw cɛ la; a taara kungolankolon kɔnɔ, Efarayimu dugu la, a ni a ka kalandenw sigira yen.
Yezu ka bɔlilaban jama na
Paki seli labɛn
55 Zifuw ka Paki seli tun surunyalen don, ani mɔgɔ caman bɔra dafɛduguw kɔnɔ ka yɛlɛn Zerusalɛmu walasa ka u yɛrɛ saniya sani seli ka se.
56 U tun bɛ ka Yezu ɲini, ani u tun bɛ a fɔ ɲɔgɔn ye Alabatosoba kɔnɔ, ko : « Aw miiri ye mun ye ?
A fɔ a tɛna na seli la ?»
57 Sɔnnikɛla kuntigiw ani Fariziyɛnw tun ye ci fɔ, ko : ni mɔgɔ min ye a yɔrɔ dɔn, o tigi ka a kofɔ walasa a ka minɛ.
12
Tulu sumaduman bɔnni Yezu senw kan
1 Tile wɔɔrɔ sani Paki seli ka se, Yezu nana Betani. A ye Lazari min lakunun a ka bɔ suw cɛ la, o tun bɛ yen.
2 U ye fanali dɔ kɛ yen Yezu ye.
Marita tun bɛ ka fanali baaraw kɛ, ani Lazari yɛrɛ tun bɛ dumunikɛlaw cɛ la.
3 Mariya ye daganin dɔ ta, tulu sumadumanba sɔngɔgɛlɛn tun bɛ min kɔnɔ, ka o bɔn Yezu senw kan, ka olu jɔɔsi ni a kunsigiw ye ; tulu nin suma ye sokɔnɔna bɛɛ fa.
4 Zida Isikariyɔtika, kalandenw dɔ la kelen, min tun bɛna a don bolo la, o ko : 5 « Mun na sumadiyalan in ma feere warijɛkisɛ kɛmɛ saba la, minnu tun na di faantanw ma ?»
6 Zida ye nin fɔ, o tɛ ko a tun bɛ hami faantanw la, nka katugu nson de tun don ani forobawari tun bɛ a bolo ani min tun bɛ bila o kɔnɔ, a tun bɛ o ta.
7 O la, Yezu ko : « A to yen ! A ye nin laada kɛ ka ne su donni don ɲɛsigi.
8 Faantanw kɔni, olu bɛ aw cɛ la tuma bɛɛ; nka ne kɔni, ne tɛna kɛ aw cɛ la tuma bɛɛ.»
9 Zifuw jamakuluba ye a mɛn ko Yezu tun bɛ yen ani u nana ; o ma kɛ Yezu dɔrɔn kosɔn, nka walasa fana ka Lazari ye u ɲɛ la, Yezu tun ye min lakunun ka bɔ suw cɛ la.
10 O la, sɔnnikɛla kuntigiw bɛnna a kan ko u ka Lazari fana faga, 11 katugu ale de kosɔn, Zifuw caman tun bɛ ka muruti ni ka da Yezu la.
Cidenmasa Yezu donni Zerusalɛmu
12 O dugujɛ, jamaba min tun nana seli kama, olu ye a mɛn minkɛ ko Yezu bɛna don Zerusalɛmu, 13 u ye banbolow ta ka bɔ ka a kunbɛn. U tun bɛ kulo, ko : « “Hosanna !
Dubaw bɛ i ye, e min bɛ ka na Matigi Tɔgɔ la ! Dubaw bɛ Isirayɛli masakɛ ye !”»
14 Yezu ye falidennin dɔ sɔrɔ minkɛ, a yɛlɛnna o kan. Sɛbɛn Senu ka fɔlen dagunna o cogo la, ko :
15 “Siyɔn denmuso, i kana siran. I ka masakɛ natɔ filɛ, a sigilen falimuso den kan.”
16 Yezu ka kalandenw ma foyi faamu o kɛwaati la; nka a kɛlen kɔ ka dawula sɔrɔ, u hakili jiginna a la ko Sɛbɛn Senu tun ye nin de fɔ a ko la, ani ko o de kɛra a ye.
17 Jamakulu min tun bɛ Yezu da fɛ Lazari weletuma ka bɔ kaburu kɔnɔ ni ka a lakunun ka bɔ suw cɛ la, o tun bɛ ka seereyali kɛ Yezu kan.
18 Olu nana ka a kunbɛn: katugu u tun ye taamasyɛn komɛn.
19 O la, Fariziyɛnw ko ɲɔgɔn ye: «Aw ɲɛ bɛ a la ko aw tɛ ko kunna. Diyɛn bɛɛ tugutɔ filɛ a kɔ ka taa!»
Yezu nɔɔrɔyali a saya fɛ
20 Gɛrɛsika dɔw tun bɛ yen minnu tun yɛlɛnna Zerusalɛmu walasa ka Ala bato Paki seli la.
21 Olu gɛrɛla Filipu la, min tun bɛ bɔ Galile mara la, Bɛtisayida dugu la ani u ye nin ɲini o fɛ: «Makɛ, anw sago bɛ ka Yezu ye.»
22 Filipu taara o fɔ Andere ye; ani u fila taara o fɔ Yezu ye.
23 Yezu ye u jaabi, ko: «Nɔɔrɔ dali waati sera Mɔgɔ Denkɛ kan.
24 Tiyɛn tiyɛn na! Ne bɛ a fɔ aw ye, alikamakisɛ min binna dugu ma, ni o ma sa, a bɛ to a kelen na; nka ni a sara, a bɛ den caman di.
25 Mɔgɔ min ni ka di a ye, o na bɔnɛ a ni na; mɔgɔ min bɛ ban a ni na nin diyɛn in na, o na a ni mara balo banbali kama.
26 Ni mɔgɔ min bɛ a magan ne ye, o tigi ka ne nɔminɛ ; ani ne bɛ yɔrɔ min, ne ka maganna na kɛ yen fana.
Ni mɔgɔ min ye a magan ne ye, ne Fa na o tigi bonya.
27 Ne hakili ɲagaminen sisan.
Ne ka mun fɔ ?
Ne Fa, ne kisi nin waati in ma !”
Nka katugu ne nana nin waati la nin de kama !
28 Ne Fa, dawula ka da i Tɔgɔ kan !»
O la, kumakan dɔ bɔra san fɛ, ko : « Ne ye nɔɔrɔ da a kan, ani ne na nɔɔrɔ da a kan kokura.»
29 Jamakulu min jɔlen tun bɛ yen, olu ye kumakan nin mɛn minkɛ, u ko sanpɛrɛn de don. Dɔw ko : « Mɛlɛkɛ dɔ kumana a fɛ.»
30 Yezu ye u jaabi, ko : « Kumakan in ma bɔ ne kosɔn, a bɔra aw de kosɔn.
31 Nin diyɛn in kiri na tigɛ sisan ; nin diyɛn in kuntigi bɛna fili kɛnɛ ma sisan.
32 Ne kɔni, Ne mana kɔrɔta tuma min ka bɔ dugu ma, ne na u bɛɛ sama ka na ne yɔrɔ.»
33 A tun bɛ ka a sayacogo de jira ten.
34 O la jamakulu ye a jaabi, ko : « Anw ye a dɔn Jɛ sigikan fɛ ko Cidenmasa na sigi fo abada.
E bɛ se ka a fɔ cogo di, ko : “Mɔgɔ Denkɛ ka kan ka kɔrɔta san fɛ ?”
O Mɔgɔ Denkɛ ye jɔnni ye ?»
35 Yezu ko u ma : « Yeelen bɛ aw cɛ la hali sa, waatinin dɔrɔn kama.
Aw ka taama ka yeelen to aw kan hali bi, walasa dibi kana aw minɛ : mɔgɔ min bɛ taama dibiw la, o tɛ a taayɔrɔ dɔn.
36 Ka yeelen to aw cɛ la, aw ka da yeelen na, walasa aw ka kɛ yeelen denw ye.»
Yezu kumanen tan, a ye a mabɔ ka tunun u la.
Zifuw ka dannabaliya kun
37 Hali a kɛlen ka taamasyɛnw caman kɛ u ɲɛ kɔrɔ, u tun tɛ ka da a la, 38 walasa kira Izayi tun ye kuma min fɔ o ka dagun, ko : “Matigi, jɔnni dara an ka fɔlen na ?
Matigi bolo barikama jirala jɔnni na ?”
39 U tun tɛ se ka dannaya kɛ katugu kira Izayi ko tugunni : 40 “A ye u ɲɛw fiyen ani ka u dusukun gɛlɛya, walasa u ɲɛw kana yeli kɛ, u dusukun kana fɛn faamu, u kana u sɔn yɛlɛma ani ne kana u kɛnɛya.”
41 Izayi ye nin fɔ, katugu ale ye Yezu dawula ye, ani a kumana a ko la.
42 O bɛɛ ni a ta, hali mɔgɔbaw yɛrɛ cɛ la, caman dara a la; nka Fariziyɛnw kosɔn, u tun tɛ u yɛrɛ jira kɛnɛ kan walasa u kana gɛn ka bɔ alabatoso jɛ la; 43 katugu u ye Adamadenw ka tanuni fisaya Ala ta ye.
44 Yezu pɛrɛnna ka a fɔ, ko: «Mɔgɔ min bɛ da ne na, o bɛ da min na, o tɛ ne ye; nka o tigi bɛ da ne Cibaga de la; 45 ani min ɲɛ bɛ ne na, o tigi ɲɛ bɛ ne Cibaga de la.
46 Ne min ye yeelen ye, ne nana diyɛn kɔnɔ walasa mɔgɔ min bɛ da ne na, o tigi kana to dibiw la.
47 Ni mɔgɔ min ye ne ka kumaw mɛn, ni a ma u mara, ne tɛna o tigi kiri, katugu ne ma na ka diyɛn kiri, nka walasa ka a kisi.
48 Mɔgɔ min bɛ a ban ne na, ani ni a tɛ sɔn ne ka kumaw la, o tigi na kiritigɛbaga sɔrɔ: ne ye kuma min fɔ, o de bɛna a jalaki diyɛnlabandon.
49 Katugu ne ka fɔlen tɛ ne yɛrɛ ka kuma ye. Nka Fa min ye ne Cibaga ye, ne ka kan ka min fɔ ani ka min dantigɛ, ale de bɛ o ci bila ne kan ; 50 ani ne bɛ a dɔn ko a ka ci ye balo banbali ye.
O la, ne bɛ min fɔ, ne bɛ o fɔ iko Fa ye a fɔ ne ye cogo min.»
13
Yezu, Ala ka sagaden ka Paki
Yezu ka surɔfana laban a ka kalandenw fɛ
Kalandenw senw koli
1 Sani Paki seli ka se, Yezu ye a dɔn ko a ka waati sera ka bɔ diyɛn nin kɔnɔ ni ka taa a Fa yɔrɔ. A ka mɔgɔ minnu bɛ diyɛn kɔnɔ, ni a ye olu kanu, a ye a ka kanuya jira olu la fo ka se o dan na.
2 Surɔfana dun tuma, Sitanɛ tun ye Simɔn denkɛ Zida Isikariyɔtika kɔnɔdon ka ban ko a ka Yezu don bolo la. 3 Yezu kɔni tun ye a dɔn ko a Fa ye fɛn bɛɛ don a bolo ani ko a bɔra Ala la ani ko a bɛ taa Ala yɔrɔ. 4 A wulila ka bɔ dumuni kunna ka a ka dulɔkiw bɔ, ka fini dɔ ta ka a cɛsiri ni o ye.
5 O kɔ, a ye ji kɛ minɛn dɔ kɔnɔ ani a ye a daminɛ ka a ka kalandenw senw ko ni ka u jɔɔsi ni a cɛsirifini ye.
6 A selen Simɔn Piyɛri ma, o ko a ma : « Matigi, e ka ne senw ko wa ?»
7 Yezu ye a jaabi, ko : « Ne bɛ ka ko min kɛ, i tɛ o dɔn sisan ; i na o faamu kɔ fɛ.»
8 Piyɛri ko a ma : « Ayi, i tɛna ne senw ko abada !»
Yezu ye a jaabi, ko : « Ni ne ma i ko, i tɛna niyɔrɔ sɔrɔ ne fɛ.»
9 Simɔn Piyɛri ko a ma : « Matigi, ne senw tɛ a bɔ, nka ne bolow ni ne kunkolo fana !»
10 Yezu ko a ma : « Mɔgɔ min bɔtɔ don koliji la, o mago tɛ ka a ko tugun ; o mumɛ saniyalen don.
Aw fana, aw saniyalen don, nka aw bɛɛ tɛ.»
11 Mɔgɔ min tun bɛna a don bolo la, a kɔni tun bɛ o dɔn ; o de ye a to a ko : « Aw bɛɛ saniyalen tɛ.»
12 A tilalen kɔ u senw koli la, a ye a ka dulɔki ta ka o don, ani ka a sigi tugun dumuniyɔrɔ la. A ko u ye : « Ne bɔtɔ filɛ ka ko min kɛ, aw ye o faamu wa ?
13 Aw bɛ ne wele Karamɔgɔ ani Matigi, tiyɛn bɛ aw fɛ, katugu ne ye o ye.
14 Ayiwa ne min ye Matigi ni Karamɔgɔ ye, ni ne ye aw senw ko aw fana ka kan ka ɲɔgɔn senw ko.
15 Ne ye ɲɛjirali de kɛ aw la walasa aw fana ka o ɲɔgɔn kɛ iko ne ye a kɛ aw ye cogo min.
16 Tiyɛn tiyɛn na ! Ne bɛ a fɔ aw ye, maganna man bon ni a makɛ ye, ciden fana man bon ni a cibaga ye.
17 Ni aw bɛ o dɔn, hɛra bɛ aw ye ni aw ye o sira taama.
18 Ne kan tɛ aw bɛɛ ma ; ne bɛ ne ka latɔmɔnenw dɔn ; nka Sɛbɛn Senu kɔnɔkuma ka kan ka dagun, ko : “Mɔgɔ min tun bɛ ka buuru dun ne fɛ, o ye a kɔdon ka ne tan”.
19 Ne bɛ nin fɔ aw ye sisan, sani o ka se, walasa ni o kɛra aw ka da a la ko Ne bɛ.
20 Tiyɛn tiyɛn na ! Ne bɛ a fɔ aw ye, mɔgɔ min bɛ ne ka ciden ladon, o tigi bɛ ne yɛrɛ de ladon ; ani mɔgɔ min bɛ ne ladon, o bɛ ne Cibaga de ladon.»
Zuda ka janfa sudali
21 Yezu kɛlen ka nin fɔ, a yɛrɛ hakili ɲagamina haali ani a ye a seereya, ko : « Tiyɛn tiyɛn na ! Ne bɛ a fɔ aw ye, aw dɔ la kelen na ne don bolo la.»
22 Kalandenw ye ɲɔgɔn filɛ, u tun tɛ a dɔn a kan bɛ mɔgɔ min de ma.
23 Kalandenw dɔ la kelen sigilen tun bɛ ka gun Yezu la ; o tun ko ka di Yezu ye.
24 Simɔn Piyɛri ye taamasyɛn kɛ o ye ka a fɔ, ko : « A ɲininka a kan bɛ mɔgɔ min ma.»
25 O la kalanden ye a kun jɛngɛn ka da Yezu disi kan ka a fɔ, ko : « Matigi, jɔnni de don?»
26 Yezu ye a jaabi : «Ne mana lɔgɔma su minɛn kɔnɔ ka o di min ma!»
A ye a lɔgɔma su minkɛ, a ye o di Zuda ma, Simɔn Isikariyɔtika denkɛ.
27 Lɔgɔma dunnen kɔ a fɛ, Sitanɛ donna Zuda la.
Yezu ko a ma: «I bɛ a fɛ ka ko min kɛ, o kɛ joona.»
28 Dumunikɛlaw si kelen ma a ka kuma faamu.
29 Forobawari kɔni tun bɛ Zuda bolo, dɔw miirila ko Yezu tun bɛ a fɛ ka a fɔ a ye ko a ka fɛn dɔw san seli musakaw ko la, wali ko a ka fɛn dɔ di faantanw ma.
30 Lɔgɔma minɛnen kɔ, Zuda bɔra; su tun kora.
Cikura
31 Zida bɔlen kɔ, Yezu ko: «Mɔgɔ Denkɛ ye dawula sɔrɔ sisan ani Ala ye dawula sɔrɔ a sabu la.
32 Ni Ala ye dawula sɔrɔ a sabu la, Ala na a yɛrɛ dawula di a ma; ani Ala na o di a ma sɔɔni.
33 Ne ka denmisɛnw, ne bɛ aw kɔrɔ hali bi waatinin dɔrɔn de kama.
Aw na ne ɲini ani ne ye min fɔ Zifuw ye, ko: “Ne bɛ taa yɔrɔ min, aw tɛ se ka taa yen,” ne bɛ o fɔ aw fana ye sisan.
34 Ne bɛ cikura bila aw kan, ko: aw ka ɲɔgɔn kanu; iko ne ye aw kanu cogo min, aw ka ɲɔgɔn kanu ten.
35 O la, bɛɛ na a dɔn ko aw ye ne ka kalandenw ye ni aw bɛ ɲɔgɔn kanu.»
36 Simɔn Piyɛri ko a ye : « Matigi, e bɛ taa min ?»
Yezu ye a jaabi, ko : « Ne bɛ taa yɔrɔ min, e tɛ se ka tugu ne kɔ yen sisan ; nka kɔ fɛ, i bɛna tugu ne kɔ.»
37 Piyɛri ko a ye : « Matigi, mun na ne tɛ se ka tugu e kɔ sisan?
Ne bɛna jɛn ne ni kɔ e kosɔn.»
38 Yezu ye a jaabi, ko : « I bɛ jɛn i ni kɔ ne kosɔn ?
Tiyɛn tiyɛn na ! Ne bɛ a fɔ i ye ko sani donon ka kasi, e na i dalacɛ ne na senɲɛ saba.
14
1 Aw dusu kana tiyɛn !
Aw ka da Ala la, aw ka da fana ne na.
2 Sigiyɔrɔ caman bɛ ne Fa ka so, ni o tɛ, ne tun na o fɔ aw ye ko ne bɛ taa yɔrɔ labɛn aw ye ?
3 Ni ne taara ka yɔrɔ labɛn aw ye, ne na segin kokura ni ka aw ta ne fɛ, walasa ne bɛ yɔrɔ min, aw fana ka sɔrɔ yen.
4 Ne bɛ taa yɔrɔ min, aw bɛ o sira dɔn.»
5 Toma ko a ye : « Matigi, anw tɛ e taayɔrɔ yɛrɛ dɔn.
Anw dun bɛna o sira dɔn cogo di sa ?»
6 Yezu ye a jaabi, ko : « Ne ye Sira, Tiyɛn ani Balo ye.
Mɔgɔ si tɛ se ka se Fa yɔrɔ ni o ma tɛmɛn ne fɛ.
7 Ni aw bɛ ne dɔn, aw bɛ ne Fa fana dɔn. Kabini sisan, aw bɛ a dɔn ani aw ye a ye.»
8 Filipu ko a ye : « Matigi, Fa jira anw la ani o na an bɔ.»
9 Yezu ye a jaabi, ko : «Bi ma ne ni aw bila ɲɔgɔn fɛ, ani e tɛ ne dɔn Filipu?
Mɔgɔ min ɲɛ dara ne kan, o ɲɛ dara Fa kan.
E bɛ se ka a fɔ cogo di, ko : “Fa jira anw la ?”
10 E ma da a la ko ne bɛ Fa la, ani ko ne Fa bɛ ne na ?
Ne bɛ kuma minnu fɔ aw ye, ne tɛ u fɔ ne yɛrɛ ma : nka ne Fa min bɛ ne na, o de bɛ o walew kɛ.
11 Aw ka da ne na : ne bɛ Fa la, Fa bɛ ne na.
Ni aw ma da ne kumakan na, aw ka dannaya kɛ wale kɛlenw kosɔn.
12 Tiyɛn tiyɛn na ! Ne bɛ a fɔ aw ye, mɔgɔ min bɛ da ne na, o tigi fana na ne ka walew ɲɔgɔn kɛ ; o ka wale kɛtaw yɛrɛ na bonya ni ne taw ye, katugu ne bɛ taa Fa bara.
13 Aw mana fɛn o fɛn deli ne Tɔgɔ la, ne na o kɛ, walasa Fa ka dawula sɔrɔ Den sabu la.
14 Ni aw ye fɛn dɔ deli ne fɛ ne yɛrɛ Tɔgɔ la, ne na o kɛ.
15 Ni aw bɛ ne kanu, aw na ne ka ciw mara ; 16 ne na Fa deli ani a na Dɛmɛbaga wɛrɛ di aw ma, min na to aw fɛ tuma bɛɛ. 17 O Hakili min ye tiyɛn masa ye, diyɛn tɛ se ka min ladon, katugu diyɛn ɲɛ tɛ a la ani diyɛn tɛ a dɔn.
Aw kɔni bɛ a dɔn, katugu a bɛ aw kɔrɔ, ani a basigilen bɛ aw kɔnɔ.
18 Ne tɛna aw to falaw ye.
Ne na ne kɔsegin aw yɔrɔ tugun.
19 Waati dɔɔni mana tɛmɛ, diyɛn tɛna ne ye tugun; nka aw na ne balolen ye ani aw fana na balo.
20 O don na, aw na a dɔn ko ne bɛ ne Fa la, ko aw bɛ ne na ani ko ne bɛ aw la.
21 Ne ka ci fɔlenw bɛ mɔgɔ min bolo ni a bɛ u mara, o tigi de bɛ ne kanu; mɔgɔ min dun bɛ ne kanu, ne Fa na o kanu; ne na o tigi kanu ani ne na ne yɛrɛ jira a la.»
22 Zida min ni Isikariyɔtika tɛ kelen ye, o ko a ye: «Matigi, mun na i na i yɛrɛ jira anw la ka diyɛn to yen?»
23 Yezu ye a jaabi, ko: «Mɔgɔ min bɛ ne kanu, o tigi na ne ka kuma mara ani ne Fa na o tigi kanu, anw na jigin o tigi bara ani anw na an sigi o tigi bara.
24 Mɔgɔ min tɛ ne kanu, o tigi tɛ ne ka kuma mara. Aw tulo bɛ kuma min na, o tɛ ne ta ye, nka ne Fa min ye ne Cibaga ye, o de ta don.
25 Ne ye nin kow fɔ aw ye ka ne to sigi la aw fɛ.
26 Nka Dɛmɛbaga, Hakili Senu, ne Fa na min ci ne Tɔgɔ la, o de na aw kalan ko bɛɛ la ani ka aw hakili jigin ne ka fɔlenw bɛɛ la.
27 Ne bɛ hɛra to aw fɛ, ne bɛ ne ka hɛra di aw ma ; ne tɛ a di diyɛn ta dicogo la.
Aw dusu kana tiyɛn ani aw kana siran.
28 Ne ye min fɔ aw ye o mɛn, ko : Ne bɛ taa ani ne na kɔsegin aw yɔrɔ.
Ni aw bɛ ne kanu, aw na ɲagali ne taali la Fa yɔrɔ, katugu Fa ka bon ni ne ye.
29 Sani o ka se ne bɛ a fɔ aw ye sisan walasa ni o kɛtuma sera aw ka dannaya kɛ.
30 Ne tɛna kuma caman fɔ aw ye tugun, katugu diyɛn kuntigi natɔ don. Se si kɔni tɛ a bolo ne kan. 31 Nka walasa diyɛn ka a dɔn ko ne bɛ Fa kanu ani ko Fa ye ne ci ka min kɛ ne bɛ o de kɛ.
Aw ka wuli, an ka taa ka bɔ yan !»
15
Yezu, ɛrɛzɛnsun sɛbɛ
1 « Ne ye ɛrɛzɛnsun sɛbɛ ye, ani ne Fa ye ɛrɛzɛnforotigi ye.
2 Bolo o bolo bɛ ne na ni o ma den kɛ, a na o tigɛ, ani bolo min mana den, a bɛ o kɔrɔkari walasa o ka den ka taa a fɛ.
3 Aw kɔni, aw saniyalen bɛ ka ban ne ka kuma fɛ.
4 Aw ka nɔrɔ ne na iko ne nɔrɔlen bɛ aw la cogo min.
Ɛrɛzɛnsun bolo tɛ se ka den a yɛrɛ ma cogo min ni a nɔrɔlen tɛ ɛrɛzɛnsun na ; o cogo kelen na, aw fana tɛ se ka den ni aw nɔrɔlen ma to ne na.
5 Ne ye ɛrɛzɛnsun ye ; ani aw ye ɛrɛzɛnsun bolow ye.
Mɔgɔ min nɔrɔlen bɛ ne na, ani ne nɔrɔlen bɛ min na, o tigi na den caman kɛ ; aw tɛ se ka foyi kɛ ne kɔ.
6 Ni mɔgɔ min ma nɔrɔ ne na, o tigi na fili kɛnɛ ma iko ɛrɛzɛnsun bolo min bɛ tigɛ ka fili ni a bɛ ja ; o bolojalanw bɛ cɛ ka bila tasuma na ka u bɛɛ jeni.
7 Ni aw bɛ to ne na ani ni ne ka kumaw basigilen bɛ aw la, aw ka aw dungonafɛnw bɛɛ ɲini ani olu na di aw ma.
8 O cogo la, ne Fa bɛ dawula sɔrɔ ni aw ye den caman kɛ ani aw na kɛ ne ka kalandenw ye.
9 Ne Fa ye ne kanu cogo min, ne fana ye aw kanu ten.
Aw basigilen ka to ne ka kanuya la.
10 Aw na kɛ kantigiw ye ni aw ye ne ka ciw mara iko ne ye ne Fa ka ciw mara cogo min ani ne na to a ka kanuya la.
11 Ne ye nin ko fɔ aw ye walasa ne ka nisɔndiya ka kɛ aw la ani aw ka nisɔndiya ka dafa.
12 Ne ka ci filɛ nin ye : Aw ka ɲɔgɔn kanu iko ne ye aw kanu cogo min na.
13 Kanuya si tɛ tɛmɛn nin kan : ka i ni di i teriw kosɔn.
14 Ni aw bɛ ne ka ci fɔlenw waleya, aw ye ne teriw ye.
15 Ne tɛ aw wele tugun ko magannaw katugu maganna tɛ a makɛ ka kɛta dɔn ; nka ne bɛ aw wele ko ne teriw, katugu ne ye fɛn o fɛn mɛn ne Fa da, ne ye aw ladɔnniya o bɛɛ la.
16 Aw ma ne latɔmɔ nka ne de ye aw latɔmɔ ; ne ye nin jɔyɔrɔ di aw ma walasa aw ka taa ka baara kɛ ani nafa ka sɔrɔ aw la, fo nafa basigilen. O tuma na, aw mana fɛn o fɛn ɲini ne Fa fɛ ne Tɔgɔ la, a na o di aw ma.
17 Ne bɛ aw ci min na, o ye ko aw ka ɲɔgɔn kanu.»
Kalandenw ni diyɛn
18 « Ni diyɛn ye aw kɔniya, aw ka a dɔn ko a ye ne de fɔlɔ kɔniya.
19 Ni aw tun ye diyɛn taw ye, diyɛn tun na a taw kanu ; nka katugu aw tɛ diyɛn taw ye, ne ye aw latɔmɔ ka aw bɔ diyɛn na ; o de kosɔn diyɛn ye aw kɔniya.
20 Ne ye kuma min fɔ aw ye, aw ka aw hakili to o la, ko : Maganna man bon ni a makɛ ye.
Ni u ye ne nimatɔɔrɔ, u na aw fana nimatɔɔrɔ ; ni u ye ne ka kuma mara, u na aw fana ta mara.
21 Nka u na nin bɛɛ kɛ aw la ne Tɔgɔ kosɔn, katugu u tɛ ne Cibaga dɔn.
22 Ni ne tun ma na ani ni ne tun ma kuma u fɛ, hakɛ tun tɛna sɔrɔ u la ; nka sisan u tɛ se ka u cɛ u ka hakɛ la.
23 Mɔgɔ min bɛ ban ne na, o tigi bɛ ban ne Fa fana la.
24 Ni ne tun ma walew kɛ u cɛ la mɔgɔ wɛrɛ si ma minnu ɲɔgɔn kɛ, hakɛw tun tɛna sɔrɔ u la ; nka sisan u ye a ye ani u banna an na, Ne ani ne Fa.
25 Nka o kɛra walasa kuma min sɛbɛnnen bɛ u ka Jɛ sigikan na, o ka dagun, ko : “U ye ne kɔniya ka a sɔrɔ kun tɛ o la.”
26 Dɛmɛbaga mana na tuma min na, ne bɛna ale min ci aw ma ka bɔ Fa yɔrɔ, o Hakili min ye tiyɛn masa ye ani min bɛ bɔ Fa la, o na ne seereya.
27 Aw fana, katugu aw bɛ ne fɛ kabini kow daminɛtuma, aw na seereyali kɛ.»
16
1 Ne ye nin fɔ aw ye walasa aw kana kunnatiyɛn.
2 Aw na gɛn ka bɔ alabatosow kɔnɔ.
Ka tɛmɛn o kan, waati bɛ na, mɔgɔ o mɔgɔ mana aw faga, o na a miiri ko a bɛ sɔnni dɔ de kɛ la Ala ye tan.
3 U bɛna o kɛ, katugu u tɛ Fa dɔn ani u tɛ ne dɔn.
4 Nka ne ye nin fɔ aw ye, walasa ni o waati sera tuma min, aw hakili ka jigin a la ko ne tun ye o fɔ aw ye.
Dɛmɛbaga nali
«Ne ma nin fɔ aw ye kabini kow daminɛtuma, katugu ne ni aw tun bɛ ɲɔgɔn fɛ.
5 Nka sisan kɔni ne taatɔ don ne Cibaga yɔrɔ ani aw si kelen tɛ ne ɲininka, ko: “E bɛna taa min”?
6 Aw dusu kasira ko ne ye nin fɔ aw ye.
7 O bɛɛ ni a ta, ne bɛ tiyɛn de fɔ aw ye: ne ka taa, o de ka fisa aw ma; katugu ni ne ma taa, Dɛmɛbaga tɛna na aw yɔrɔ; nka ni ne taara, ne na o ci aw ma.
8 Ale mana na tuma min na, a bɛna diyɛnmɔgɔw ka fili jira hakɛ fan fɛ, tilennenya fan fɛ ani jalakili fan fɛ.
9 Fɛn min ye hakɛ ye, a bɛna o jira, katugu dannaya ma kɛ ne na.
10 Fɛn min ye tilennenya ye, a bɛna o jira, katugu ne bɛ taa Fa yɔrɔ ani aw tɛna ne ye tugun.
11 Fɛn min ye kiritigɛli ye, a bɛna o jira, katugu diyɛn kuntigi kiri tigɛra ka ban.
12 Fɛn caman bɛ ne fɛ hali sa ka olu fɔ aw ye. Nka aw tɛ se u kɔrɔ sisan.
13 Hakili min ye tiyɛn masa ye, o mana na tuma min, o bɛna aw ɲɛminɛ ni ka aw lase tiyɛn bɛɛ ma. A kɔni bɛna min fɔ, o tɛna bɔ a yɛrɛ la, nka a bɛna fɛn o fɛn mɛn, a bɛna o bɛɛ lakali ni ka ɲɛfɔli kɛ ko nataw la.
14 A na ne dawula bonya, katugu a na min sɔrɔ ne fɛ, a bɛna o ɲɛfɔ aw ye.
15 Fɛn o fɛn ye Fa ta ye, o bɛɛ ye ne ta ye.
O de ye a to ne ye a fɔ aw ye ko a ye min sɔrɔ ne fɛ, a bɛna o ɲɛfɔ aw ye.»
Deli farali
16 «Sɔɔni, aw tɛna ne ye tugun, nka sɔɔni o kɔ, aw na ne ye tugun.»
17 A ka kalanden dɔw ko ɲɔgɔn ye: «A bɛ ka mun fɔ anw ye tan: “Sɔɔni, aw tɛna ne ye tugun, nka sɔɔni o kɔ, aw na ne ye tugun”; ani “Ne bɛna taa Fa yɔrɔ”?»
18 U tun bɛ a fɔ, ko: «Nin kɔrɔ bɛ di: “sɔɔni”?
An tɛ a dɔn a bɛ a fɛ ka min fɔ.»
19 Yezu ye a faamu ko u tun bɛ a fɛ ka a ɲininka, ani a ko u ma: «Aw bɛ ɲɔgɔn ɲininka ne ka fɔlen ko la: “Sɔɔni, aw tɛna ne ye tugun, nka sɔɔni o kɔ, aw na ne ye tugun”.
20 Tiyɛn, tiyɛn na! Ne bɛ a fɔ aw ye, aw bɛna kasi, ani aw bɛna maɲumatɔkanw fɔ, nka diyɛn na ɲagali; aw ta na kɛ ɲɛnasisi ye, nka o ɲɛnasisi na yɛlɛma ka kɛ ɲagali ye.
21 Muso min bɛ tin na, o bɛ ɲɛnasisi katugu a ka waati sera; nka den banginnen kɔ, a hakili tɛ to a ka tɔɔrɔw la, ka a ɲagalilen to ko mɔgɔ dɔ nana diyɛn na.
22 Aw fana bɛ ɲɛnasisi la sisan, nka ne na aw ye tugunni ani aw na ɲagali aw dusukun na; mɔgɔ si tɛna aw ka o ɲagali minɛ aw la.
23 O don na, aw tɛna ɲininkali kelen kɛ ne na.
Tiyɛn, tiyɛn na! Ne bɛ a fɔ aw ye, ni aw ye fɛn min ɲini Fa fɛ, o na o di aw ma ne Tɔgɔ la.
24 Hali sa aw ma foyi ɲini ne Tɔgɔ la; aw ka ɲinini kɛ ani aw na sɔrɔli kɛ walasa aw ka ɲagali ka dafa.
25 Ne bɛ nin bɛɛ fɔ aw ye ntalenw la.
Waati bɛ na ne tɛna kuma aw ye ntalenw la nka ne na Fa ka kow bɛɛ fɔ aw ye ka a jɛya.
26 O don na, aw bɛna fɛn deli ne Tɔgɔ la nka ne tɛ a fɔ aw ye ko ne bɛna Fa deli aw ye, 27 bawo Fa yɛrɛ bɛ aw kanu, katugu aw yɛrɛ bɛ ne kanu ani aw dara a la ko ne bɔra fa de yɔrɔ.
28 Ne bɔra Fa yɔrɔ ani ne nana diyɛn na.
Sisan ne bɛ diyɛn bila ani ka taa Fa yɔrɔ.»
29 A ka kalandenw ko a ye: «Sisan kɔni i bɛ ka kuma ka jɛya, hali i tɛ ntalenw da!
30 Anw bɛ a dɔn sisan ko i bɛ ko bɛɛ dɔn ani i mago tɛ ɲininkali la.
O de kosɔn sa, anw bɛ da a la ko i bɔra Ala de yɔrɔ.»
31 Yezu ye u jaabi : « Aw ye dannaya kɛ sisan de ?
32 Waati bɛ na (ani o yɛrɛ sera) aw bɛɛ na jɛnsɛn kelen-kelen aw ta fan na ani aw na ne to ne kelen na.
Nka ne kelen tɛ : Fa ni ne bɛ ɲɔgɔn fɛ.
33 Ne ye nin kow fɔ aw ye, walasa aw ka hɛra sɔrɔ ne sabu la.
Aw na ɲɛni diyɛn kɔnɔ, nka aw jijalen ka to !
Ne kɔni ye se sɔrɔ diyɛn kan.»
17
Yezu ka delili
1 Yezu tilalen kɔ o kuma na, a ye a ɲɛw kɔrɔta san fɛ ni ka a fɔ, ko : « Ne Fa, waati sera : Dawula da i Den kan, walasa i Den fana ka dawula da i kan. 2 Ani, ka bɛn se ma i ye min di a ma nimafɛn bɛɛ kan, a ka balo banbali di mɔgɔw bɛɛ ma i ye minnu kalifa a ma.
3 O balo banbali nin ye ko : u ka e dɔn, e min kelen ye Ala lakika ye ani ka i ka Ciden Yezu Krista dɔn.
4 Ne ye i dawula bonya dugukolo kan, i ka ci kɛli fɛ, i tun ye min bila ne bolo kɔrɔ.
5 Sisan sa, ne Fa, dawula da ne kan i kɔrɔ, dawula min tun bɛ ne na i bara, sani diyɛn ka da.
6 I ye mɔgɔ minnu latɔmɔ diyɛn na ni ka u don ne bolo, ne ye olu ladɔnniya i Tɔgɔ la.
U tun ye i taw ye, i ye u di ne ma ani u ye i ka kuma mara.
7 Sisan u ye a dɔn ko i ye fɛn o fɛn di ne ma, ko olu bɛɛ bɔra e de bolo ; 8 katugu i ye kuma minnu fɔ ne ye, ne ye olu fɔ u ye ; u sɔnna olu la ani u ye a dɔn tiyɛn na ko ne bɔra i yɔrɔ ani u dara a la ko e de ye ne ci.
9 Ne bɛ delili kɛ olu de ye ; ne tɛ delili kɛ diyɛn ye, nka mɔgɔ ye i ye minnu di ne ma, katugu olu ye i ta ye. 10 Fɛn o fɛn ye ne ta ye o ye e ta ye, ani fɛn o fɛn ye e ta ye o ye ne ta ye ; dawula dara ne kan u ko la.
11 Ne tɛ diyɛn kɔnɔ tugun ; olu kɔni bɛ diyɛn kɔnɔ, ani ne bɛ taa i yɔrɔ.
Ne Fa Senu, i ye Tɔgɔ min di ne ma, e ka u mara o kɔnɔ, walasa u ka kɛ kelen ye iko anw.
12 Ka ne to u fɛ, i ye i Tɔgɔ min di ne ma, ne tun bɛ u mara o kɔnɔ.
Ne ye ne janto u la ani u si kelen ma tunu, fo den tunuta, walasa Sɛbɛn senu ka fɔlen ka dagun.
13 Sisan ne bɛna taa i yɔrɔ ani ne bɛ kuma nin cogo la diyɛn kɔnɔ, walasa u ka ne ka nisɔndiya daamu fo ka wasa.
14 Ne ye i ka kuma di u ma ani diyɛn ye u kɔniya, katugu u tɛ diyɛn ta ye, iko ne fana tɛ diyɛn ta ye cogo min.
15 Ne tɛ i deli ko i ka u labɔ diyɛn na, nka ko i ka u kisi kojugu ma.
16 U tɛ diyɛn ta ye, iko ne fana tɛ diyɛn ta ye cogo min.
17 I ka u saniya tiyɛn kɔnɔ, sabu e ka kuma ye Tiyɛn ye.
18 I ye ne ci diyɛn na cogo min, ne fana ye u ci diyɛn na ten.
19 Ne bɛ ne yɛrɛ di saniya la olu kosɔn, walasa u fana ka saniya Tiyɛn sira kan.
20 Ne tɛ delili kɛ olu dɔrɔn ye, nka mɔgɔw fana ye, minnu na sɔn u ka kuma ma ni ka da ne na, 21 walasa u bɛɛ ka kɛ kelen ye.
Iko e, Fa, e bɛ ne na ani ne bɛ e la cogo min, u fana ka kɛ anw la ten, walasa diyɛn ka da a la ko e de ye ne ci.
22 I ye dawula min di ne ma, ne ye o di u ma, walasa u ka kɛ kelen ye iko anw ye kelen ye cogo min : 23 ne bɛ u la ani e bɛ ne na, walasa u ka kelenya ka dafa ani diyɛn ka a dɔn ko i ye ne ci, ani ko i ye u kanu iko i ye ne kanu cogo min.
24 Ne Fa, i ye mɔgɔ minnu di ne ma, ne bɛ yɔrɔ min, ne bɛ a fɛ olu fana ka kɛ yen ne fɛ, walasa i ye dawula min di ne ma u ka o lajɛ, katugu i ye ne kanu sani diyɛn ka da.
25 Ne Fa Tilennen, diyɛn ma i dɔn nka ne ye i dɔn ani ninnu fana ye a dɔn ko i ye ne ci.
26 Ne ye u ladɔnniya i Tɔgɔ la, ani ne na o fɔ tugun u ye, walasa i ye ne kanu ni kanuya min ye, o ka ye u la ani ne fana ka ye u la.»
18
Yezu ka tɔɔrɔbaw
Yezu minɛni a juguw fɛ
1 Yezu kɛlen ka o fɔ, a ni a ka kalandenw taara Sederɔn kɔdingɛ fan dɔ fɛ.
Nakɔ dɔ tun bɛ yen, a ni a ka kalandenw donna min kɔnɔ.
2 Zida, min tun bɛna a janfa, o fana tun bɛ o yɔrɔ dɔn, katugu Yezu tun delila ka a kalandenw dalajɛ yen senɲɛ caman.
3 Sɔnnikɛla kuntigiw ani Fariziyɛnw ye Zida ani kɛlɛdenkuluw ci ka taa yen ; fitinɛdagaw ni mɔɲɔnw ani maramafɛnw tun bɛ u bolo.
4 Ka a masɔrɔ Yezu bɛ a dɔn ko min tun bɛna a sɔrɔ, a bɔra ani ka a fɔ u ye, ko : « Aw bɛ jɔnni ɲini ?»
5 U ye a jaabi : « Nazarɛti Yezu.»
A ko u ye : « Ne don.»
A janfabaga Zida fana tun bɛ u cɛ la.
6 Yezu ye a fɔ u ye minkɛ ko « Ne don », u taara u kɔ kan ka bin dugu ma.
7 A ye u ɲininka tugun : « Aw bɛ jɔnni de ɲini ?»
U ko : « Nazarɛti Yezu.»
8 Yezu ye u jaabi : « Ne ye a fɔ aw ye ko ne de don.
Ni aw bɛ ne de ɲini, aw ka a to ninnu ka taa.» 9 O cogo la, a tun ye kuma min fɔ, o dagunna ko : « I ye minnu di ne ma, olu si kelen ma tunu ne bolo.»
10 O tuma, Simɔn Piyɛri ye a ka npan foori ka sɔnnikɛlaw kuntigiba ka maganna bugɔ ani ka o kininfɛtulo caron.
O maganna tɔgɔ tun ye ko : « Malikusi.»
11 Yezu ko Piyɛri ma : «I ka pan don a tan na.
Ne Fa ye minnifilen min di ne ma, ne na ne ban o la wa ?»
Yezu lajɔli sɔnnikɛlaw kuntigiba ɲɛkɔrɔ
12 O tuma na, kɛlɛdenkuluw ni u kuntigi ani Zifuw ye Yezu minɛ ka a siri.
13 U taara ni a ye Anni fɔlɔ bara ; o tun ye Kayifu burankɛ ani o san sɔnnikɛlaw kuntigiba ye.
14 Kayifu de tun ye nin miirina fɔ Zifuw ye, ko : « A ka fisa mɔgɔ kelen ka sa jama kosɔn.»
15 Simɔn Piyɛri tun tugulen bɛ Yezu kɔ a ni kalanden wɛrɛ.
O kalanden in tun ye sɔnnikɛlaw kuntigiba dɔnbaga ye ani o ni Yezu donna sɔnnikɛlaw kuntigiba ka dukɛnɛ na. 16 Piyɛri kɔni jɔlen tora kɛnɛ ma da kɛrɛ fɛ.
Kalanden tɔ kelen, min tun ye sɔnnikɛlaw kuntigiba dɔnbaga ye, o bɔra ka kuma muso fɛ min tun bɛ ka da kɔlɔsi ani a ye Piyɛri ladon.
17 Magannamuso min tun bɛ ka da kɔlɔsi, o ko Piyɛri ma : « E fana tɛ cɛ in ka kalandenw dɔ ye wa ?»
A ye jaabili kɛ, ko : « Ne tɛ u dɔ ye.»
18 Katugu nɛnɛ tun bɛ, magannaw ni kɛlɛdenw tun ye tasuma mɛnɛ yen walasa ka u laja.
Piyɛri fana jɔlen tun bɛ u fɛ yen ka a laja.
19 Sɔnnikɛlaw kuntigiba ye Yezu ɲininka a ka kalandenw ni a ka kalan ko la.
20 Yezu ye a jaabi, ko : « Ne kumana kɛnɛ kan diyɛn ye, ne tun bɛ kalan kɛ tuma bɛɛ alabatosow ni Alabatosoba kɔnɔ, Zifuw ka ɲɔgɔn dalajɛyɔrɔw, ani ne ma foyi fɔ dogo la.
21 Mun na i bɛ ne ɲininka ?
Ne lamɛnbagaw ɲininka ne ye u kalan min na ; olu bɛ a dɔn ne ye min fɔ.»
22 O kumaw fɔlen Yezu fɛ, kɛlɛdenw dɔ, min jɔlen tun bɛ a kɛrɛ fɛ, o ye tɛgɛ ci a tulo kɔrɔ, ko : « I bɛ sɔnnikɛlaw kuntigiba jaabi tan de ?»
23 Yezu ko a ye : « Ni ne ye kumajugu fɔ, o jugumanyɔrɔ jira ; nka ni ne kumana ka ɲɛ, mun na i bɛ ne bugɔ ?»
24 O la, Anni ye a sirilen bila ka taa sɔnnikɛlaw kuntigiba Kayifu bara.
25 Simɔn Piyɛri kɔni tun bɛ yen ka a laja tasuma na.
U ko a ma: «E fana tɛ a ka kalandenw dɔ ye wa?»
A ye a dalacɛ, ko: «Ne tɛ u dɔ ye.»
26 Sɔnnikɛlaw kuntigiba ka magannaw dɔ, Piyɛri tun ye min balimakɛ tulo caron, o ko: «Ne ma e ye a fɛ nakɔ kɔnɔ wa?»
27 Piyɛri ye a dalacɛ kokura ani o yɔrɔnin bɛɛ donon kasira.
Yezu lajɔli Pilati ɲɛkɔrɔ
28 U bɔra ni Yezu ye Kayifu bara ka taa jamanatigi ka dukɛnɛ na.
Sɔgɔmada tun don.
Zifuw ma don dukɛnɛ na walasa u kana nɔgɔ sɔrɔ min na u bali ka Paki seli sagaden dun.
29 Pilati bɔra kɛnɛ ma ka na u yɔrɔ, ka a fɔ, ko: «Aw bɛ jalaki jumɛn bin cɛ in kan?»
U ye a jaabi, ko : 30 « Ni kojugukɛla tun tɛ, anw tun tɛna a don i bolo.»
31 Pilati ko u ma : «Aw yɛrɛ ka a minɛ ka a kiri tigɛ ka kɛnyɛ ni aw ka Jɛ sigikan ye.»
Zifuw ko a ye : « A dagalen tɛ anw ka mɔgɔ bila saya la.» 32 Nin kɛra walasa Yezu ye kuma min fɔ ka a yɛrɛ sacogo jira, o ka dafa.
33 O la Pilati donna kokura dukɛnɛ na ; a ye Yezu wele ka a fɔ, ko : « E ye Zifuw ka masakɛ ye wa ?»
34 Yezu ye a jaabi : « I bɛ ka nin fɔ i yɛrɛ ma wa, wali mɔgɔ wɛrɛw de ye o fɔ i ye ne ko la ?»
35 Pilati ye a jaabi, ko : « Ne ye Zifu ye wa?
I siya mɔgɔw ni sɔnnikɛla kuntigiw de y’i don ne bolo.
I ye mun kɛ ?»
36 Yezu ye a jaabi : « Ne ka Masaya tɛ nin diyɛn na ko ye.
Ni ne ka Masaya tun ye nin diyɛn na ko ye, ne ka mɔgɔw tun na kɛlɛ kɛ walasa ne kana don Zifuw bolo.
Nka ne ka Masaya tɛ yan ko ye.»
37 Pilati ko a ye: «O tuma e ye masa ye wa?»
Yezu ye a jaabi: «E ye a fɔ: Ne ye masa ye.
Ne banginna, ani ne nana diyɛn na Tiyɛn seereyali de kama.
Mɔgɔ o mɔgɔ ye Tiyɛn ta ye, o bɛ ne kan lamɛn.»
38 Pilati ko a ye: «Tiyɛn ye mun ye?»
O kuma fɔlen a fɛ, Pilati bɔra kokura ka taa Zifuw yɔrɔ.
A ko u ye : « Ne ma jalakikun si sɔrɔ a la.
39 Nka, ka mɔgɔ kelen bila aw ye Paki seli ko la, o ye laada ye.
Aw bɛ a fɛ ne ka Zifuw ka masakɛ bila aw ye wa ?»
40 O la, u kulola kokura, ko : «Nin kana bila, nka Barabasi!»
Barabasi kɔni tun ye binnkannikɛla ye.
19
1 O la, Pilati ko Yezu ka minɛ ka a gosi ni gɛɲɛ ye.
2 Kɛlɛdenw ye ŋɔnibolo meleke ka kɛ masafugulan ye ka o coron a kun na, ka dulɔkiba bilenman dɔ don a kan na.
3 U tun bɛ u madon a la ka a fɔ, ko : « Zifuw ka masakɛ, an bɛ i fo !»,
ani ka to ka a bugɔ.
4 Pilati bɔra kokura kɛnɛ ma ka a fɔ u ye : « A filɛ, ne bɛ na ni a ye kɛnɛ ma, walasa aw ka a dɔn ko ne ma jalakikun si sɔrɔ a la.»
5 Yezu bɔra kɛnɛ ma, masafugulan ŋɔnimaw bɛ a kun na, ani dulɔkiba bilenman. Pilati ko u ye : « Cɛ filɛ nin ye !»
6 Sɔnnikɛla kuntigiw ni kɛlɛdenkuluw ɲɛ dara Yezu kan minkɛ, u kulola, ko : « A gengen jiri la !
A gengen jiri la !»
Pilati ko u ye : « Aw yɛrɛ ka a minɛ ka a gengen ; katugu ne ma jalakikun si sɔrɔ a la.»
7 Zifuw ye a jaabi, ko : « Ka kɛnyɛ ni Jɛ sigikan kɔnɔkuma ye, a ka kan ni saya ye, katugu a ye a yɛrɛ kɛ Ala Den ye.»
8 Pilati ye o kuma mɛn minkɛ, a siranna kosɛbɛ.
9 A donna kokura a ka dukɛnɛ na ka a fɔ Yezu ye, ko: «E bɛ bɔ min?»
Nka Yezu ma jaabi di a ma.
10 O la Pilati ko a ma : « I tɛ kuma ne fɛ wa ?
E tɛ a dɔn ko se bɛ ne ye ka i bila ani ko se bɛ ne ye ka i gengen wa ?»
11 Yezu ye a jaabi, ko : « I tun tɛna se si sɔrɔ ne kan ni o tun ma di i ma ka bɔ san fɛ ; o de ye a to mɔgɔ min ye ne don i bolo, hakɛ belebele bɛ o kan.»
Yezu fagali latigɛli
12 Kabini o tuma, Pilati tun bɛ a ɲini ka a bila ; nka Zifuw kulola ka a fɔ : « Ni i ye a bila, i tɛ Sezari teri ye : mɔgɔ min bɛ a yɛrɛ kɛ masa ye, o ye Sezari jugu ye.»
13 Pilati ye o kumaw mɛn minkɛ, a bɔra ni Yezu ye kɛnɛ ma. A ye a sigi kiritigɛsigilan kan, farabanbe san fɛ min bɛ wele eberekan na Gabata.
14 O don tun ye Pakiseli labɛnni don ye ; waati wɔɔrɔnan fanfɛla tun don.
Pilati ko Zifuw ma : « Aw ka masakɛ filɛ !»
15 U kulola, ko : «A faga!
A gengen jiri la !»
Pilati ko u ye : « Ne ka aw ka masakɛ gengen wa ?»
Sɔnnikɛlaw kuntigi ye jaabili kɛ, ko : « Masakɛ wɛrɛ tɛ anw fɛ Sezari kɔ.»
16 O la, Pilati ye Yezu don u bolo walasa a ka gengen jiri la.
Yezu gengenni kuruwajiri kan
U ye Yezu minɛ.
17 Yezu bɔra, a doninen a ka kuruwa la ka taa yɔrɔ la ko kunkolokolo, (min bɛ wele eberekan na Gɔligɔta). 18 U ye a gengen yen ani mɔgɔ fila wɛrɛ : kelen a kinin fɛ, kelen a numa fɛ, ani Yezu tun bɛ olu ni ɲɔgɔn cɛ.
19 Pilati ye sɛbɛnni dɔ fana kɛ k’o bila kuruwa kunna.
A tun sɛbɛnnen bɛ, ko : « Nazarɛti Yezu, Zifuw ka masakɛ.»
20 Zifuw caman ye sɛbɛn in kalan, katugu Yezu gengenyɔrɔ tun bɛ dugu da fɛ, ani sɛbɛnni nin tun kɛlen bɛ eberekan na, latɛnkan na ani gɛrɛkikan na.
21 Zifuw ka sɔnnikɛla kuntigiw ye a fɔ Pilati ye, ko : « I kana a sɛbɛn, ko : “Zifuw ka masakɛ”, nka : “Cɛ nin ye a fɔ ko ale ye Zifuw ka masakɛ ye”.»
22 Pilati ye u jaabi, ko : « Ne ye min sɛbɛn, ne ye o sɛbɛn !»
Yezu ka finiw tilali
23 Kɛlɛdenw ye Yezu gengen minkɛ, u ye a ka finiw ta ka olu tila naani ye ; kɛlɛden kelen, tila kelen : a tɔ tora a ka forokonin de ye.
Kalalida kɔni tun tɛ forokonin in na, nka o bɛɛ tun gese dara kelen ye ka a ta san fɛ fo dugu ma ; 24 u ko ɲɔgɔn ye : « An kana a fara, nka an ka kala da a kan walasa ka a dɔn a na kɛ min ta ye».
O cogo de la sɛbɛn senu ka fɔlen dagunna, ko : “U ye ne ka finiw tila u ni ɲɔgɔn cɛ, ka kala da ne ka forokonin kan”.
Kɛlɛdenw ye o de kɛ.
Yezu ni a ba
25 Yezu ka kuruwa da fɛ, a ba ni a ba balimamuso, Kilewofasi muso Mariya ani Magidala Mari jɔlen tun bɛ yen.
26 Yezu ye a ba ye minkɛ, ani o kɛrɛ fɛ a ka kalanden mandi, a ko a ba ma : « Muso o, i den filɛ nin ye.»
27 O kɔ, a ko kalanden ma : «I ba filɛ nin ye.»
Ka a ta o waati ma, kalanden ye Yezu ba ladon a ka so.
Yezu saya
28 O kɔ, Yezu ye a dɔn minkɛ ko ko bɛɛ dafara, ani walasa sɛbɛn senu ka dagun, a ko: “Minnɔgɔ bɛ ne na.”
29 Minɛn dɔ tun bɛ yen, min falen tun bɛ ɛrɛzɛnji kumunen na.
U ye fu su o ɛrɛzɛnji kumunen na ka o lase Yezu da ma.
30 Yezu ye ɛrɛzɛnji kumunen dɔɔnin kunu minkɛ, a ko: «Ko bɛɛ dafara», ani a ye a kun suuli ka a ni bila.
Yezu kɛrɛ sɔgɔli
31 Pakiseli labɛnni don tun don, o kosɔn Zifuw tun tɛ a fɛ suw ka to kuruwajiri kan lafiyɛndon na, (katugu lafiyɛndon tun ye donba ye.) O de kosɔn u ye a ɲini Pilati fɛ ko suw senkalaw ka kari-kari ani ka u ta ka bɔ yen.
32 Kɛlɛdenw taara ka mɔgɔ gengennen fɔlɔ senkalaw kari-kari, o kɔ filanan taw.
33 U selen Yezu ma, u ye a ye ko o sara ka ban, u ma o senkalaw kari-kari; 34 nka kɛlɛdenw dɔ la kelen ye a kɛrɛ sɔgɔ ni tama ye, ani o yɔrɔnin bɛɛ, joli ni ji bɔra.
35 A kɛra mɔgɔ min ɲɛ na o de bɛ ka a seereya, (o ka seereya ye tiyɛn ye ani a bɛ a dɔn ko a bɛ tiyɛn fɔ) walasa aw fana ka dannaya kɛ.
36 Nin bɛɛ kɛra walasa sɛbɛn senu ka dagun, ko: “A kolo si kelen tɛna kari-kari”.
37 Sɛbɛn senu yɔrɔ wɛrɛ bɛ a fɔ, ko: “U ye min sɔgɔ, u na o lajɛ”.
Yezu su donni
38 Koɲɛ ninnu kɛlen kɔ, Arimati Zozɛfu, min tun ye Yezu ka kalanden dɔ ye, nka ni a tun bɛ o dogo Zifuw ɲɛsiranya kosɔn, o ye a ɲini Pilati fɛ ka Yezu su ta.
Pilati ye labilali di.
O la, u taara ka Yezu su ta.
39 Nikodɛmu, min tun delila ka taa Yezu bara don dɔ su fɛ, o fana nana ni sumadiyalan ni wusulanmugu kolonsolen kilo bi saba ɲɔgɔn ye.
40 U ye Yezu su ta ka a meleke finimuguw la, ka sumadiyalan kɛ a la ka kɛnyɛ ni Zifuw ka laada ye.
41 Yezu gengenna yɔrɔ min, nakɔ dɔ tun bɛ yen, ani o kɔnɔ, kaburukura dɔ tun bɛ yen, mɔgɔ si su tun ma da min kɔnɔ fɔlɔ.
42 Zifuw ka lafiyɛndon labɛnni kosɔn, ani kaburu in yɔrɔ surunya kosɔn, u ye Yezu su don yen.
20
Su kununni don
Kaburu lankolon
1 Dɔgɔkun tile fɔlɔ, Magidala Mari taara joona kaburu da la ka a sɔrɔ dibi tun bɛ. A ye a ye ko kabakuru tun bɔra kaburu da la.
2 O la a bolila ka taa Simɔn Piyɛri yɔrɔ ani kalanden dɔwɛrɛ min tun ye Yezu ka mandi ye. A ko u ma: «U ye Matigi labɔ a kaburu kɔnɔ, ani anw tɛ a dɔn u ye a bila yɔrɔ min.»
3 O la, Piyɛri ni o kalanden wulila ka taa kaburu la.
4 U fila tun bɛ boli la ɲɔgɔn fɛ.
Kalanden tɔ kelen teliyara ni Piyɛri ye, ani o fɔlɔ sera kaburu da la.
5 O ye a biri minkɛ, o ye finimugu lankolon ye dugu ma ; nka o ma don.
6 Simɔn Piyɛri min tun bɛ o kɔ, o fana sera ; o donna kaburu kɔnɔ ani o ye finimugu ye dugu ma, 7 ani fini min tun kɛra ka Yezu kun datugu. O fini ni finimugu tun tɛ ɲɔgɔn kan, nka o tun kurulen bɛ a dan na.
8 O de la, kalanden dɔ nin, min fɔlɔ tun sera kaburu la, o donna.
O ye fɛnw filɛ, ani o ye dannaya kɛ.
9 Katugu hali bi u tun ma Sɛbɛn senu faamu min tun bɛ a fɔ ko Yezu ka kan ka kunun ka bɔ suw cɛ la.
10 O la kalandenw kɔseginna u ka so.
Yezu bɛ a yɛrɛ jira Magidala Mari la
11 Magidala Mari jɔlen tun bɛ kɛnɛ ma kasi la kaburu da la.
Ka a to kasi la, a ye a biri ka kaburu kɔnɔna filɛ 12 ani a ye mɛlɛkɛ fila ye finijɛ bɛ minnu na. Yezu dalen tun bɛ yɔrɔ min u sigilen tun bɛ yen, kelen kunyanfan fɛ, ani tɔ kelen senyanfan fɛ.
13 Olu ko a ma : « Muso o, mun na i bɛ kasi ?»
A ye u jaabi, ko : « Katugu u ye ne Matigi ta, ani ne tɛ a dɔn u ye a bila yɔrɔ min.»
14 O fɔlen a fɛ, a ye a yɛlɛma ka a ɲɛsin ani a ye Yezu jɔlen ye yen ; nka a tun ma a dɔn ko Yezu don.
15 Yezu ko a ma : « Muso o, mun na e bɛ kasi ?
E bɛ jɔnni ɲini ?»
A tun bɛ a kɔnɔ ko nakɔ kɔlɔsibaga de don, ani a ko : « Ne makɛ, ni e de ye a ta, a bilayɔrɔ fɔ ne ye ani ne na taa a ta.»
16 Yezu ko a ma : « Mari !»
A ye a yɛlɛma ka a ɲɛsin ka a fɔ a ye eberekan na, ko : « Arabuni !»,
o kɔrɔ ye : « Makɛ.»
17 Yezu ko a ma : « Kana maga ne na, katugu ne ma yɛlɛn fɔlɔ ka taa ne Fa yɔrɔ.
Nka taa ne balimaw yɔrɔ ka a fɔ u ye, ko : ne bɛ yɛlɛn ne Fa yɔrɔ ani aw Fa, ne ka Ala yɔrɔ ani aw ka Ala.»
18 Magidala Mari taara a fɔ kalandenw ye, ko : « Ne ɲɛ dara Matigi kan ani a ye nin de fɔ ne ye.»
Yezu bɛ a yɛrɛ jira kalandenw la
19 Dɔgɔkun tile fɔlɔ yɛrɛ wulada fɛ, Zifuw ɲɛsiranya kosɔn, Yezu ka kalandenw tun bɛ so min kɔnɔ, u ye o da bɛɛ sɔgɔ. Yezu nana a jɔ u cɛ la ka a fɔ u ye, ko : « Hɛra ka kɛ aw fɛ !»
20 O fɔlen, a ye a tɛgɛw ani a kɛrɛ jira u la.
Matigi yeli ye a ka kalandenw nisɔndiya.
21 A ko u ye tugun : « Hɛra ka kɛ aw fɛ !
Ne Fa ye ne ci cogo min, ne fana bɛ aw ci ten.»
22 O fɔlen, a ye a dafiyɛn kɛ u kan ka a fɔ, ko : « Hakili Senu ka kɛ aw fɛ.
23 Aw mana mɔgɔ minnu ka hakɛw yafa, yafa na kɛ olu ye ; nka ni aw ma sɔn ka minnu taw yafa, olu taw tɛna yafa.»
24 Ayiwa Toma min bɛ wele ko filanin, Tan ni fila dɔ la kelen, o tun tɛ kalandenw tɔw fɛ Yezu natuma.
25 Kalanden tɔw ye a fɔ a ye, ko: «Anw ye Matigi ye!»
Nka Toma ye u jaabi, ko: «Ni ne ma biɲɛw nɔ ye a tɛgɛw la, ni ne ma ne bolokɔni don biɲɛw nɔ na; ani ni ne ma ne bolo don a kɛrɛda la, ne tɛna dannaya kɛ.»
26 Tile segin o kɔ, kalandenw tun bɛ so kɔnɔ kokura ani Toma tun bɛ u fɛ.
Ka daw sɔgɔlen to, Yezu nana a jɔ u cɛ la ka a fɔ, ko: «Hɛra ka kɛ aw fɛ!»
27 O kɔ, a ko Toma ma: «I bolokɔni don yan : ne tɛgɛw filɛ; i bolo magɛrɛ ni ka a don ne kɛrɛda la ani i kana kɛ dannabali ye, nka kɛ dannatigi ye.»
28 Toma ko a ma : «Ne Matigi ani ne ka Ala!»
29 Yezu ko a ye : «I ye dannaya kɛ katugu i ɲɛ dara ne kan.
Hɛra bɛ mɔgɔw ye minnu bɛ dannaya kɛ ka a sɔrɔ u ɲɛ ma da ne kan.»
Kuncɛli fɔlɔ
30 Yezu ye taamasyɛn caman wɛrɛw kɛ a ka kalandenw ɲɛ na minnu tɛ Sɛbɛn senu nin kɔnɔ.
31 Ninnu sɛbɛnna walasa aw ka da a la ko Yezu ye Cidenmasa ye, Ala Den ani ale Tɔgɔ la, aw ka dannaya fɛ, aw ka balo banbali sɔrɔ.
21
1 O kɛlen kɔ, Yezu ye a yɛrɛ jira kokura a ka kalandenw la Tibɛriyadi kɔgɔjida la.
O kɛra nin cogo la.
2 Simɔn Piyɛri, Toma min bɛ wele ko Filanin, Natanayɛli ka bɔ Kaana Galile mara la, Zebede denkɛw ani kalanden fila wɛrɛ tun bɛ ɲɔgɔn fɛ.
3 Simɔn Piyɛri ko u ma: «Ne bɛna taa mɔnni kɛ.»
U ko a ye: «Anw fana bɛ taa i fɛ.»
U bɔra ka don kurun kɔnɔ, nka u ma foyi minɛ o su fɛ.
4 Dugu tun jɛra kaban; Yezu taara kɔgɔjida la, nka kalandenw ma dɔn ko ale don.
5 Yezu ko u ye: «Denmisɛnw, jɛgɛ dunta bɛ aw bolo wa?»
U ye a jaabi, ko: «Ayi!»
6 A ko u ye: «Aw ka jɔ fili kurun kininyanfan fɛ ani aw na dɔ sɔrɔ.»
U ye jɔ fili ani jɛgɛ caya fɛ u ma se ka jɔ sama ka a labɔ.
7 Yezu ka kalanden mandi ko Piyɛri ye: «Matigi don!»
A kɛlen ka mɛn ko Matigi don !
Simɔn Piyɛri ye a ka dulɔki don, katugu fini tun tɛ a kan na, ani a ye a fili ji la.
8 Kalanden tɔw, minnu ni dankan cɛ tun man jan, paaraɲɛ kɛmɛ dɔrɔn, olu nana kurun na ka jɔ sama a falenba jɛgɛ la.
9 U selen dankan na, u ye jɛgɛ dalen ye takami kan ani buuru.
10 Yezu ko u ma: «Aw ka na ni aw ka jɛgɛ minɛnen dɔ ye.»
11 O la, Simɔn Piyɛri donna kurun kɔnɔ ani ka jɔ sama ka se fo geren kan, a falenba jɛgɛ belebelebaw la: Jɛgɛ kɛmɛ ni bi duuru ani saba de tun bɛ jɔ kɔnɔ; nka o jɛgɛw ni u caya bɛɛ, jɔ ma fara.
12 Yezu ko u ma: «Aw ka na daraka dun.»
Kalandenw si kelen ma farinya ka a ɲininka, ko: «E ye jɔnni ye?» Katugu u tun bɛ a dɔn ko Matigi don.
13 Yezu ye a madon ka buuru ta, ka o ni jɛgɛ di u ma.
14 O tun ye a senɲɛ sabanan ye Yezu ka a yɛrɛ jira a ka kalandenw la, a kununnen kɔ ka bɔ suw cɛ la.
15 U tilalen kɔ dumuni na, Yezu ko Simɔn Piyɛri ma: «Simɔn, Zan denkɛ, ne kanuya bɛ e la ka tɛmɛn ninnu kan wa?»
Simɔn ye a jaabi, ko: «Ɔwɔ, Matigi, e bɛ a dɔn ko i ko ka di ne ye.»
Yezu ko a ma: «Kɛ ne ka sagadenw gɛnbaga ye.»
16 A senɲɛ filanan Yezu ko Simɔn ye tugun: «Simɔn, Zan denkɛ, ne kanuya bɛ e la wa?»
A ko: «Ɔwɔ, Matigi, i bɛ a dɔn ko i ko ka di ne ye.»
Yezu ko a ye: «Kɛ ne ka sagaw gɛnbaga ye.»
17 A senɲɛ sabanan, Yezu ko a ma: «Simɔn, Zan denkɛ, ne ko ka di e ye wa?»
Piyɛri ɲɛnasisira, Yezu kɛlen ka a ɲininka fo senɲɛ saba, ko: «Ne ko ka di e ye wa?»
ani a ko: «Matigi, e bɛ fɛn bɛɛ dɔn; i bɛ a dɔn kosɛbɛ ko e ka ko ka di ne ye.»
Yezu ko a ma sa: «Kɛ ne ka sagaw gɛnbaga ye.
18 Tiyɛn tiyɛn na! Ne bɛ a fɔ i ye, ka i to kamalenya la, i yɛrɛ de tun bɛ i cɛsiri ani ka taa i sagonayɔrɔ la; i mana kɔrɔ tuma min na, i na i bolow yankan ani mɔgɔ wɛrɛ na i cɛsiri ka taa ni i ye yɔrɔ la i sago tɛ ka taa yɔrɔ min.»
19 Yezu ye nin fɔ walasa Piyɛri tun bɛna Ala dawula ni saya sifaya min ye ka o jira; o fɔlen kɔ, a ko: «Tugu ne na.»
20 Piyɛri ye a kɔyɛlɛma minkɛ a ye Yezu ka kalanden mandi ye a nɔ fɛ, o min tun ye a kun jɛngɛn ka da Yezu disi kan, dumuni waati ka a fɔ, ko: «Matigi, jɔnni na i don bolo la?»
21 O yelen a fɛ, Piyɛri ko Yezu ye: «Matigi, nin dun, ale ta bɛna kɛ cogo di?»
22 Yezu ye a jaabi, ko: «Ni ne bɛ a fɛ a ka to yen fo ne ka kɔsegin tuma min, i ka mun bɛ o la?
E ka tugu ne na.»
23 Kibaro jɛnsɛnna o cogo la balimaw cɛ la ko kalanden nin tɛna sa.
Ka a sɔrɔ Yezu tun ma a fɔ Piyɛri ye ko kalanden nin tɛna sa, nka a ko de : « Ni ne bɛ a fɛ a ka to yen fo ne ka kɔsegin tuma min.»
Kuncɛli
24 Kalanden in yɛrɛ de ye nin ko kɛlenw bɛɛ seereya, ani ka u sɛbɛn ani anw bɛ a dɔn ko a ka seereya ye tiyɛn ye.
25 Yezu ye ko caman wɛrɛw kɛ.
Ni u bɛɛ tun sɛbɛnna kelen-kelen, ne hakili la, a sɛbɛn dilannenw bɛɛ tun tɛna kun diyɛn kɔnɔ.
Togodala denmisɛn minnu bɛ dugubaw, forow b'aw weele.
San o san, ni ɲɔtigɛw banna, an togodala demisɛnw, kamalenw ni npogotigiw bɛ taama minɛn ta, ka dugubaw magɛn ka taa fɛn ɲini ka segin faso la ni sɔmiɲɛ surunyana.
Nin weele in bɛ bila mɔgɔw ma, minnu tɛ segin waati dɔn, ka segin so joona.
Dugu demisɛnw, cɛ ni muso, seginso tuma sera.
Sanji fɔlɔw binna.
Bubagaw binna ka ɲɔkala kɔrɔw ɲimi ndugunw ni ɲɔgɔn cɛ.
Baninkɔnɔw ye nali daminɛ kelen kelen k'u ɲagaw da jiribaw bolow la dugu kɔnɔ ani dugu kɔkan.
Baganw binna k'u dahirimɛ sɔrɔ dugu soforo kunna bin falennen fɔlɔw la, ka jiminta sɔrɔ kɔw kɔnɔ ka sɔrɔ u ma taa yɔrɔ jan.
Kungo kɔnɔna filɛ diyara k'a sababu kɛ bin falenna, jiriw nugura, fan bɛɛ kɛra ɲɛ binkɛnɛman ye. Dugukolo sɔmiɲɛ tuma suma duman bɔra.
An balemakɛ minnu tora an kɔ faso kɔnɔ, olu tilala sow ni kogow munni na, ka foro sɛnɛtaw labɛnni daminɛ, ka furaw tigɛ, ka kalaw cɛ, ka nɔgɔ cɛ ka taa forow la.
An ɲɔgɔnna caman sera so ka ban.
Ɲininkali cayalen don an bangebaaw fɛ walasa k'a dɔn n'an bɛ segin so walima n'an tɛ taa.
An terikɛw, an balema musow, an kɔrɔmuso denw, ani an kanimɛw ka kɔɲɔw dɔgɔdara ka ban.
Alamisa kɔɲɔw bɛ ka caya ɲɔgɔn kɔ. Teri minnu famana ɲɔgɔn ma ka sababu kɛ taama ye, olu bɛ ka ɲɔgɔn sɔrɔ o kɔɲɔ yɔrɔ ninnu na, wa o ye duguba kɔnɔ barow daminɛnen ye.
Dutigiw ye dabaw ni falow sama ka bɔ jigiɲɛw kɔrɔ ka taa n'u ye numukɛ ka so ka taa u labɛn.
Ɲɛnafin tɛ numukɛ la bilen.
Minnu nana n'u ka minɛnw ye dilanni na a ka so, olu bɛ tile ban a ka so, k'u ka minɛn dilantaw kɔnɔ.
A ka maritow mankan ni kolonkalanw mankan bɛ ɲagamin ɲɔgɔn na k'o kɛ fɔlifɛn duman mankan ye min lamɛni ka di an na k'an to soforow la, bawo o b'a jira an na ko sɔɔni an bɛna dumuni kɛ jiriba kɔnɔ foro cɛmancɛ la.
Nin bɛɛ lajɛlen faralen ɲɔgɔn kan, a tɔ ye min ye, an b'o dɔn : o de ye ka kɔsegin so, ka taa maakɔrɔw kɛrɛfɛ, faw ni baw, fanga t'olu minnu bolo la tugun ka daba sama forow kɔnɔ tile fariman kɔrɔ ka kɔngɔ kɛlɛ, kɔngɔ min ka baara tɛ dɔwɛrɛ ye ka duw ɲini, du minnu cɛbalenw ma segin so ka na u jɔyɔrɔ fa.
N balema cɛbalenw ni npogotigiw, an ka segin so, an ka taa fakɔrɔw ni bakɔrɔw ɲɛbɔ sira la. U kɔrɔtɔlen bɛ an seginni kɔrɔ.
I JIN KAN
Fadima Kone ko:
Ne ye Kanja jin tò ye.
Kagè Soma ka so kòfè, soro le kèrèfè, jin tò dò tun bè yen.
Fadabanfada sira la, jin tò dò tun bè yen.
Narena jin fòlò ye Issakuru jin ye.
N'y'o tò ye.
Bankumuna banan min binnen, o fitinin bòlen Issakuru.
Jarala de y'a nyini n kòrò Fali fè, ko a ka a turu a ka soda la.
Nanyuma Kuda min tun bè Nanyuma Fodela dò, o de tun b'o sòn.
Jin tò dò tun bè Alama Banjugu ka so kèrèfè, a janya tun bè mètèrè saba bò, a bonya tun bè mètèrè kelen ni tila bò.
Mògò tun bè se ka so boli a sanfè.
Ne ye Bankaran jin ye, o tun ye Sunuba Jara sigiyòrò ye.
O tun dafalen dòn, a tun ka jan.
A tun bè Sòlon fanfè.
Ne ye Jelibani jin fana tò ye.
O tun ka bon, a tun ka jan.
Jelibani jin ni Bankaran jin tun ye bèrèjin ye.'
Numuni Bala Keita ko:
Ne ye Kanja jin tò ye.
Da dò tun bè tilebin fè min tun bè wèlè ko Bankumana sira donda.
Da dò tun bè bafè min tun bè wèlè ko Lankalen sira donda.
Da dò tun bè Kanyaga fè min tun bè wèlè ko Kinyèma sira donda.'
Nunfaran Kante ko:
Ne yèrè ye n tagama Kanja jin tò kan.
O tuma na, jin tò tun ka ca.
O tun ye Konatew ka jin ye.
N ye Issakuru jin fana tò ye.
O tun ye Kulaba Jara ka jin ye, min tun ye Fili Dibi lakanali jama nyèmògò.
N ye Bayan fana jin tò ye.
O tun ye Narena faama duguba ye fòlò.
Ne yèrè ka so in bè Bankumana jin tò kan.
Hali bi Jelibani jin tò bè yen.
N ye Banama jin tò fana ye.
O tun ye Zankudunin sigiyòrò ye.
N y'a ka jinfudu fana ye.
Ne ye Kanja ni Bankumana jin tò minw ye, olu janya tun bè se mètèrè saba nyògònna ma.
Ne yèrè fa delila ka marifa ci misi la n nyèna jinfòlèwo fè.
Wa ne fana denmisenma, u tun bè kònò faga jinfòlèwo fè.'
II JINFUDU KAN
Numuni Bala Keita ko:
Tinyè na, ne ma jinfudu yèrè ye n nyè la, n'ka n ye n mòkè la jinfudu sigiyòrò kòrò ye.
Bakarijan ka nakò bè yòrò min na sisan, a jinfudu tun bè yen.
A bonya tun bè mètèrèkènè biduuru bò.'
Namamudu Keita ko:
Ne ye jinfudu sigiyòrò kòrò ye, bawo an ka du sigilen tun bè jinfudu sigiyòrò kòrò o kan.
Jinfudu tun y'a danma yòrò kèrènkèrènnen ye jin kònò.
Mansa ka denbaya bèè tun tè taa jinfudu kònò.
A diyanyèmuso de tun bè yèlèma a fè yen.'
Nunfaran Kante ko:
Jinfudu tun bè bananba kèrèfè.
Sisan jinfudu kènè bè sènè Keita ka kabilakuntigi de fè.'
III MISIRI KAN
Laji Lamini Kulibali ko:
Misiri fòlò tun be banan kèrèfè.
Misiri filanan tun bè Siriman Dunbuya ka so kèrèfè.
O misiri fila bèè tun ye bògò ye.
U tufaw tun ye ci ye.
U bonyaw tun bè hakè la, ka tulomaw don u tufaw kòrò.
Misiri filanan alimami tun ye Ba Seriba ani Mamadu Wuleni ye.
Misiri sabanan tun bè ntamaronin kòrò, an ka du kèrèfè.
A tun ye bògò ye, k'a tufa kè ci ye, nka a tun ka bon ni misiri fòlò fila ye.
Misiri min bè yen sisan, o ye misiri naaninan ye; bògò y'a ye, ka toli don sanfè.
Kanja misiri fòlò tun bè Mankirin Moriba ka so kèrèfè.
A alimami tun ye Jabikè ye.
A misiri bòra a sigiyòrò fòlò la ka taa a bè yòrò min sisan.
Misiri bè Kanja kabini an denmisènma.
A misiri fòlò tun ye bògò ye, k'a tufa kè ci ye, misiri filanan ye toli ye.
Ne wolola ka sòrò Bankumana misiri fila tun be yen ani Kanja misiri fòlò.
Misiri tò fila jòra ne nyè na.'
Nunfaran Kante ko:
Misiri fòlò alimami tògò tun ye Balanjan Sidibe.'
IV SÒNNIDAW KAN
Numuni Bala Keita ko:
Sònnidaw tun ka ca, nka u tun bè tontigiw de ka hukumu kònò.
Fadanin Kungè tun ye sònnida dò ye.
Sajo ka so jòlen b'o yòrò la sisan.'
Fadima Kone ko:
Soro le min bè kaburu fè, o tun ye sònnida dò ye.
Musow tun bè Maribayassa dòn kè yen, a tun bè sòn dègè, woro ani syè de la.'
Nunfaran Kante ko:
Kuruninwulen, Kuluka sira la; o ye Komotigi jinè sigiyòrò.
O jinè de bè bò numuw ye.
Kanja Balansan; o tun ye sònnida dò ye, nka bènbaliya ni mankan dòw kòsòn, Madubasinbon ye kabakurun dò ta k'o da nsiraba jufè, k'o kè sònnida dò ye.
Nsira sònbaga tun ye Jomakan ye, Kagèsoma fa.
Jakatu, o fana tun ye dugu sònnida dò ye.
Laji Lamini Kulibali ko:
Nsiraba; san wolonfila o san wolonfila nsira tun bè sòn.
Kare min ka kan ka sòn, olu de tun b'a sònnifènw bò: misi, saga, ba, dègè.
Ne yèrè sòròlen nsirasòn la.
Nsirasòn dabilara Nana Bala kare ma.
Kanja Koloni Tonda, o fana tun ye sònnida dò ye.
Ne mokèw tun ye o sònni nyèmògòw ye.
O tun bè sòn syè jèman ye.
Faanyanfuga, o tun ye Kunnyanw ta ye.
O bè Kolenda kèrèfè, tu dò kònò.
U ta fòla, faanyana dò de bè o tu kònò Konatew kunsiw bè bila nin kònò.
San min ka di, fanyan nin b'a yèrè labò dugu jukòrò.
Ni san min man di, a bè to dugu jukòrò f'a da la.
An Kulibaliw de bè o Konatew kun di ka t'u kunsiw bila o fanyan kònò.
A tun bè sòn syèw ni dègè la.
Talitu dingè, Fadabanfada kèrèfè, o bè yen.
O tun bè sòn syè la.
Fòlò, donso sèrè tun be sòn.
O bè nsiraba ni ba cè.
Donsow tun bè u ka sònniw kè yen.
O sònniw tun bè kè ka syèw faga ani ka dòlò min.
O donsosèrè ni ba cè, sèrè wèrè bè yen, min ye nyaga sèrè ye.
O tun ye musow ta ye.
O sòndon cè si tun tè se ka taa yen.
U tun bè su bèè kè kule la.
O tun ye muso Koma ye.
Balontankènè kèrèfè Sintontu bè yen, o tu ye an faw ta ye.
A sònnidonw, u tun bè taa ni syèw ye.
Sinton ye mògò masirilen ye.
O lada ye cèmisenw ni npogotigiw ta ye.'
V SUGU KAN
Numuni Bala Keita ko:
Narena sugu fòlòfòlò sigira san 1930 la.
O tun bè banan kòrò, Kenjanin Madi ka so yòrò la.
O waati la ntònkòngò tun b'anw sen na.
Kurula julaw tun bè na ni nyò feereta ye.
O ntònkòngò ye san saba de kè.
Sugu bòra yen, ka taa Cèmògònin ka so yòrò la.
A bòra yen ka taa nèrèninw kòrò.
A bòra yen fana ka taa komandan ka so kòfè, ka segin ka na nèrèninw kòrò, ka bò yen ka taa a bè yòrò min sisan.'
VI SOW MINW JORA TUBABU TILE LA
Laji Lamini Kulibali ko:
An ye so dòw jò tubabuw ye.
Olu tun ye u ka siyòrò ye.
Dòw tun ye bògòsow ye, dòw tun ye so karemaw ye.
Santaramanso bè yòrò min na sisan, kanpèman dò tun bè yen tubabuw sigiyòròya la.
Bògò sankanso tun don.
Maduba Mori ka so bè yòrò min sisan, an tun ye so cogow dòw jò, i na fò gaw, tubabuw ye.
U tun bè sorodasikè ta kè yen.
Ne yèrè sòròla o sow dilanni na.
Tubabuw ye magasanba ani lekòliso ani dòkòtòròso jò.'
VII SIRADILAN KAN
Nunfaran Kante ko:
Sanni siraba in ka dilan sira misènw de tun bè yòròw bila nyògònna.
Sira in dilan ne yèrè nyè na.
Ne de y'a bòlò fòlòw tigè sumannikèlaw bolo, bawo ne tun bè o jèkulu de la.
K'a ta Samanyana ka tèmèn Fèrètomo fè fo Kuremalen, ne de y'a yiri fòlòw tigè Mamadi Njaye bolo, ka bòlòw dilan.
Ne ka mògò si ma to sira dilanni na.
N ye kalo naani ni tile mugan ni duuru kè baara la, mògò ma bila n n'o na, wa n ma lafiyèn tile kelen na.
Baarakòlòsibaga yèrè de y'a fò jamanatigi ye k'a ka an ka dukònòmògò wèrè bila n nò na.'
Numuni Bala Keita ko:
San 1921 na, ne donna lakòli la.
N'Fa Sanbu min tun ye jamanatigi ka kòròsigi ye, o de taara ni an ye Bamako k'an tògò sèbèn.
O tuma sira misèn de tun bè yan ni Bamako cè.
An taara an sen na.
O tuma mobili fila de tun bè Bamako.
Sira baara daminanin, mobili bolili fòlòfòlò sira in kan kèra 1933, o y'a sòrò sira ma ban.
Nègèso nana yan fòlòfòlò san 1925, wali san 1928.
O tun ye Mamadi Jabate ta ye.'
VIII HADAMADENYA SÒRÒ AN KA DENMISENYA LA
Ladji Lamini Kulibali ko:
An ka baara yèrè tun ye sènè de ye.
An tun bè nyò, kaba, malo, tiga, woso sènè.
O bèè tun bè nya kòsòbè.
Foyi si tun tè dèsè, bawo u tun tè feere yòrò si.
Balo tun bè bòli kè.'
Nayida Jara Kone ko:
An tun bè balo sènè de la, k'a sòrò a tun bè bòli kè.
Fèn bèè tun bè nya: nyò, kaba, sanyò, bananiku, ku, woso, malo, tiga...
fèn bèè.
An tun bè balo olu la wa an ka sòròda dòw tun ye olu fana ye.
Tilema fè, daman sen, kò mòn, bololabaara misènw ani sobabènw tun bè kè.'
IX SANUKO KAN
Numuni Bala Keita ko:
Tilema fè, du tun bè mògò fila wali saba bila sanu nyini na daman fè la.
Ne taara Mali ni Laginè daman fè caman na: Kofilacè, Jabuni, Bagama, Kòkònyan, Kuremalen, Kònfara, Kòfilani...
O sòròbaw tun tè kè ka caya, nka wasakaw tun bè sòrò.
Ne hakili la an ka dukònòmògò fila delila ka garamu kèmè sòrò Kònfara.
O tuma la, garamu tun ye dòròmè tan ye.'
Kèmè Sidibe ko:
Tilema fè, damansen tun bè kè.
Garamu kelen tun ye dòròmè tan ye, nka o dòròmè tan tun ka wasa bi waa kelen ye.
Sinyèn caman, ne ye sanu caman sòrò, nka n tè se k'a hakè fò, bawo ne tun bè a bèè di n kè ma.
Ole tun bè a kè a sago ye, bawo muso tun tè se o la.'
SUBAGAMUSO ANI A BIRANMUSO
ayiwa, n ye a da nin musokòrònin kelen na.
a mana den min wolo, a bè o dun.
a mana den min wolo, a bè o dun.
ayiwa, a ye denkènin kelen sòrò.
o wolodon, ni a ye i da su fè denkènin kelen kèrè fè, a ye i sen labò ka a tan bili la.
denkènin fana ye a sen labò ka a tan bili la.
a ko : è, cènin nin, e tè sunògò wa ?
a ko : n ma ; ni i ye sin di yan, n bè sunògò.
a ye sin di o ma, o ye i da.
dugu tilala, a ye bolo kelen wuli ka o tan so san fè.
den ye a bolo bò ka a tan so san fè.
a ko : è cènin wo, e tè sunògò wa ?
a ko : n ma, ni i ye bolo lajigin, n bè sunògò.
a ye i bolo jigin ka den bolo jigin.
ayiwa, den nana to ten fo ka na a bonya o cogo la.
su o su, u bè nyògon na. su o su, u bè nyògon na.
a ma se ka a den dun.
den kèra fèn ye, a bolokora.
a ye muso ta ka a di a ma. a ye muso dun.
dugu bèè ye cènin jè muso la, ko u den tè di a ma bilen, ko a ba ye subaga ye.
ayiwa, a nyògòn subaga don, a fana ma foyi sòrò denmusonin kelen kò.
a ye o ta ka o di a ma.
o ye o di a ma.
a tagara, ko a be taga o dun.
cènin ko, a ko baasi tè, ne tè don i ni a cè, i biranmuso don.
e ye min don nin ba ye o don.
a ko o tuma na a ye i kòrò nin ye.
a ye dennin pi ka pa, a ma se.
jaa a ba ye tafo de kuru ka siri o la. a ka ca fo ka a cèmancè fa.
a mana taga, o bè kelen tigè, a ka suya bè bò a kònò.
a mana taga o bè kelen tigè, a ka suya bè bò a kònò, a dèsèra.
a ye dennin nègèn ko u ka taga dògò nyini.
dennin ko, a ko :ne bè n ka minèw ko.
a ko : ayiwa, an ka taga dògònyini na fòlò !
a ko : nènè bè ne minè !
u tagara dògònyiniyòrò la.
a ye cangara jalenba ye.
a ye dennin yèlèn o bala, ko dennin ka a tigè. dennin ko : n ma, ne tè se ka yèlèn nin bala.
a ko : i bè yèlèn dè !
ni i ma yèlèn n nyènana kelen na n bè i kè n mago ye.
dennin yèlènna jiri bala. dennin bè dògò tigè yòrò min, a dèsèra ka dògò tigè.
ale ye jele ta, sujele ta, ka i jò dennin jukòrò ale bè dògò jukòròla kan ka a tigè.
ale denkènin o tògò ye ko Jasunba yèrè o tògò ye ko Nasun.
ayiwa, dennin yèrè ba tògò ye Nyèba.
ayiwa, ale ye dògò kan ka a tigè
ni dògò ko ko a bè bin, dennin bè gaari kelen tigè.
dògò bè nòrò a nò la.
cènin ka wulunin o dalen bè dennin jukòrò, o bè dennin filè.
dennin ka gaari bè nyini ka ban tigè la.
dennin nana i kanto, a ko :e Jasun, e Jasun!
jaa Jasun ba be maa dun dè, jaa Jasun ba be maa dun dè, jaa Jasun ba ye subaga ye!
ni i ye Jasun wele, ne tè i to!
ni i ye Jasun wele, ne tè i to!
Kusuba denkè wolo bè n kan!
Kusuba denkè wolo bè n kan!
Kusuba kanliba kusa kusa!
Kusuba kanliba kusa kusa.
dennin ye gaari tigè, dògò nòròla.
dennin julagaari banna ka a tò to fila ye.
dennin nana i bolo da a kun ka kulè san fè, a ko : e Jasun, e Jasun!
jaa Jasun ba be maa dun dè, jaa Jasun ba be maa dun dè, jaa Jasun ba ye subaga ye.
ni i ye Jasun wele, ne tè i to!
ni i ye Jasun wele, ne tè i to!
Kusuba denkè wolo bè n kan!
Kusuba denkè wolo bè n kan!
Kusuba kanliba kusa kusa!
Kusuba kanliba kusa kusa.
ayiwa, wulunin bolila.
wulunin ye a dòn kelen de tora.
ni o kelen dun tigèra, dennin be sa.
wulunin tagara.
Jasun be dòlòmin na, cèkòròbaw caman sigilen bè.
wulunin bolila ka na i da Jasun kèrè fè :e wewu wewe wewu, e wewu wewe wewu, e wewu wewe wewu, e wewu wewe wewu!
cèkòròba dò bè yen, a ko :Jasun, ko i ka wulu bè kuma han !
a ko i sigi ka kè dòlòmin ye. i ba be i muso dun.
Jasun ko han, ko ònhòn!
a wulila ka a ka marfa jòsò ka sèmèkala ta ka tugu wulunin kò.
u bè boli cogo min, u bè boli ten.
dennin ka gaari yèrè tò kelen tigèra sa ka o fili.
dennin ye kule la:e Jasun, e Jasun!
jaa Jasun ba bè maa dun dè, jaa Jasun ba bè maa dun dè, jaa Jasun ba ye subaga ye.
ni i ye Jasun wele, ne tè i to!
ni i ye Jasun wele, ne tè i to!
Kusuba denkè wolo bè n kan!
Kusuba denkè wolo bè n kan!
Kusuba kanliba kusa kusa!
Kusuba kanliba kusa kusa.
o dògò bèna bin yòrò min, Jasun nana ka i jò a kòfè.
a ko : n ma, e ye nin ye wa ?
a ko : ne de ye nin ye !
a ko : e de ye nin ye wa ?
a ko : ne de ye nin ye !
a ko : i ka don yèlèn ye bi ye.
a ye i sèmè ni marfa ye, a ye a tan a ba kun na ka kisè bò a kun na, ka a bin a kò fè, ka sèmèkala kè ka a magosi, ka i bolo don dògò bintò kòrò, ka a muso jigin ka taga ni a ye so.
ne ye o sòrò yòrò min na, n ye o da yen.
Ekaranba dɔ bɛ k’a kɛ i ko Mali ntolatan kanubaw bɛ ntolatankɛnɛ kan Afirikidisidi
Malitɛli, n’o ye telefɔni yalatako sinsinjɛkulu dɔ ye Mali la, o bɛ ka diɲɛ ntolatanba kɛ Mali ntolatan kanubaw bolo ni ekaranba dɔ ye i ko u bɛ kɛnɛ yɛrɛ kan Afirikidisidi.
Nisɔndiyadan don Bamakɔ komini filanan ntolatan kɛnɛ kan arayeda kɛrɛfɛ. Ntolatan kanubaa caman bɛ ɲɔgɔn sɔrɔ yen, ka san 2010 kupudimɔndi ntolatan lajɛ ekaranba in kan.
Minnu bɛ kɛnɛ kan Afirikidisidi ka ntolatan tɛmɛcogo ɲɛfɔ arajow la, olu ka kuma bɛ faamu kosɛbɛ k’a sababu kɛ mikoroba fila ye minnu sigilen bɛ ekaran kɛrɛ fila fɛ. Ntola ɲɛfɔbaw arajow la, olu mankan ani ntola kanubaw kulekan ɲagaminen b’a kɛ i ko an bɛ kɛnɛ kan Afirikidisidi.
[musokɔrɔnin jugu saba.].
nsiirinin, nsiirinin
ko famacɛ dɔ le tun be muso dɔ furu.
kunatɔ le tun lo.
a ye muso furu ka ban.
musokɔrɔnin saba nana.
ko ni e ka musonin sera ka kolonkala ta ka a cu ka segin ka a cu, ne be n ka jukuna kɛ ka o ka lu fulan.
o taara.
dɔ wɛrɛ nana ko faamacɛ, ni e ka muso sera ka kolonkala ta, ka a cu ka segin ka a cu, ne be tasuma nyun n kun na ka yaala.
o taara.
dɔ fana nana ko faamacɛ, ni e ka muso sera ka kolonkala ta, ka a cu ka segin ka a cu, ne be ji cɛ ni segi ye ka na aw jidaga fa.
muso mɛnna.
musokɔrɔnin kelen nana.
faamacɛ ka muso, a ye kolonkala minɛ ka a cu ka nyɔ bura ka a fyɛ ka a don ka a cu blen ka a si yan.
o ye a ladinɛ ka to tobi.
ko a te nyɛ wa?
ale ka kɛ ka ju kɛ ye ka kɛ yɔrɔfulan ye.
tasumatigi nana.
muso nana, a ye kolonkala minɛ ka a cu ka nyɔ bura ka a cu blen.
ko a mugura.
o ye a bɔ ka o tobi.
ale ka tasuma furno nyun ka kɛ yaala ni o ye.
jitigi nana.
muso ye nyɔ don kolon kɔnɔ, a ye a cu ka segin ka a cu ka kɛ to ye.
ale ye ji cɛ ni segi ye.
jukunatigi a tun be a jukɛ ra ka lu fulan, ale ju sira fo ka ale ju ban.
tasumatigi, ale kun yɛlɛla fo ka na ale sa.
jitigi, nɛnɛ ganna ale ra, ale fana sara.
n ye a sɔrɔ yɔrɔ min na, n ye a bla yen.
Iran : Bɔlɔnkɔnɔna furannikɛla dɔ ye dolari 500.000 tɔmɔ, k'a di a tigi ma.
Nin kunnafoni in minɛna ka bɔ Global Voices siti kan.
Miliyɔn caman yurukuyurukuli kuma de bɛ Iran kunnafonidi gafew kɔnɔ tuma caman.
Misali la, sisan kuma bɛ min kan kibaruyaw kan, o de ye yurukuyurukuba min kɛra banki kunda Iran, i n'a fɔ misali la mɔgɔw fɛ minnu ni fanga tigilamɔgɔw tɛgɛ bɛ ɲɔgɔn bolo.
Nka, a waati kelen fana na, dabaliban kunnafoni dɔ carinna Iran ani diɲɛ fan bɛɛ fɛ tugun :
Bɔlɔnkɔnɔna furannikɛla dɔ, n'o tɔgɔ ye Ahimadi Rabani ka bɔ Bojnourd, kilomɛtɛrɛ 7000 ani Teheran cɛ, o ye Toman wari Miliyari kelen tɔmɔ (n'o ye Ameriki Dolari wari 570.000 ɲɔgɔnna ye), ni k'a lasegin a tigi ma.
I n'a fɔ waleɲumandɔn kama, wari tigi ye Toman wari 200.000 d'a ma (Ameriki Dolari wari 120) ....
Iran bulɔgutigi Unirani ye bɔlɔnkɔnɔna furannikɛla in tanu ka tila k'a jira ko a ka nin wale in walanda ye Silamɛ jamana mɔgɔba bɛɛ ma, minnu tɔgɔ tiɲɛnen bɛ k'a sababu kɛ yurukuyuruku ye.
Bulɔgutigi y'a sɛbɛn : ...
bololabaarakɛla dɔ ni komini baarakɛla dɔ ye Toman wari Miliyari 1 sɔrɔ bɔɔrɔ kɔnɔ ka tila ka wari lasegin a tigi ma.
An b'a ka nin wale ɲuman in hakɛ dɔn haali, an kɛlen k'a dɔn ko sɛgɛnbaatɔ don k'a sababu kɛ jamana sɔrɔko gɛlɛya ye.
Siga t'a la, a tun bɛ se ka wari dogo, k'a ka baara bila, ka kɛ miliyɔntigi dɔ ye.
Nka, a m'o kɛ.
Nin ka kɛ misaliya ye jamana sonw ni yurukuyurukukɛlaw bolo n'u ka politiki miiribaliw ye minnu bɛ jamana bila sɛgɛn jugu banbali kɔnɔ.
Bulɔgutigi wɛrɛ, n'o ye Pesarirouni ye, o sɛbɛn :
Danbe bɛ yen alisa...
nin waati in na ni mɔgɔ si balema hinɛ tɛ a la...Ne wolola bololabaarakɛla du kɔnɔ, wa ne bɛ se ka sɛgɛn suguya bɛɛ kun...
N b'a tanu a ka danbetigiya la, wa, n hakili la, jɔnjɔn ka kan ka di a ma nin ko in kama.
Del2del y'a sɛbɛn ko Rabani ka kan ka sigasiga nin wari in marali la bawo a yɛrɛ fɛ wari bɛ bɛn Iran bɔlɔnkɔnɔna furannikɛla ka sara faralen ma ɲɔgɔn kan san 166.
BITON ET LES GÉNIES
án bé à fɛ̀ ní kà nìn yɔ́rɔ nìn fɔ́ Mali cɛ̀ fárinw mínw bé à lá ní ù tɛ̀mɛnna án ká cɛ̀ kɔ̀rɔba fɔ́lɔ fɔ́lɔ fɔ́lɔ mínw tɛ̀mɛnna Segu yàn, ɛ́ɛ!
né jèli Tayiru bé à fɛ̀ ní kà nìn yɔ́rɔ nìn másala bɔ́
òlu dè yé Segu sìdo Jara àni bálansando kɔ́nɔ.
bálansan bà náani àni bálansan kɛ̀mɛ náani àni bálansan tán náani àni fɛ́n náani àni bálansan kɔ́ kùrunnin kélen.
dùgulenw bɛ́ɛ tùn tɛ́ à yɔ́rɔ dɔ́n sánko dúnan ɲɛ́ntannci
bámanan ká bóli tùn yé bóli kùnbaba náani yé à dón.
nìn yɔ́rɔ nìn bé fɔ́ dón mín ná à yé à sɔ̀rɔ dè jítigi ní mɔ̀gɔtigi òlu bálolen tùn dòn kɛ̀lɛtigi ní fɛ́lɛtigi òlu bálolen tùn dòn múgutigi ní nɛ̀gɛtigi òlu bálolen tùn dòn bámanan mìsikantigɛsɔnjigin
dìngɛ tɛ́ sèn kɔ́ kùru nkà à bé nímasa cáman káraba.
ɲàmakalaw kó page 360díɲɛ kɛ́ra kírikasa wàtita yé.
bà mán kɛ́nɛ bàtigi mán kɛ́nɛ mùru dá mán dí bà kán à ká fàsan.
tìle ká gòni dùgumakolo gòniyara.
ŋáran tɛ́ án bólo kà án sìgi kàbakolo lá ní kà án kùnko fɔ́ ála ní à ká mɛ̀lɛkɛw yé.
ɔ̀ ò dón yé à sɔ̀rɔ - kàramɔgɔ fáaramasi dúnan ń ká í ɲìninka - Bitɔn Kulibali ká mɔ̀gɔfagadonso Nya Ngolo ní Barama Ngolo Deese ní Faakari.
ɲàmakalaw dè kó àle mà kó à bɔ́ra ń bá Sunu Saakɔ Sunu Maamari Dɛlibajɛ Saakɔ Sunu Maamari.
ɲàmakalaw kó à mà kó ní án fìlila í mà án ná à fɔ́ í bɔ́ra Masa Kuru lá Masa Kuru dè bɔ́ra Sɔnsɔn Kuru Sooma ná
Sɔnsɔn Kuru Sooma dè yé Sɔnsɔn Daade Cɛmɔgɔ bánge.
Sɔnsɔn Daade Cɛmɔgɔ ò dè yé jínɛ Kataba bánge.
jínɛ Kataba ò dè yé Fanta Wuyɛ bánge.
page 362Fanta Wuyɛ dè yé jínɛ Mariko Njan bánge.
ò jínɛ Mariko Njan ò sìgilen tùn bé Bamako Sutadunun jínɛkuntigiya lá.
à yé sàn bà kélen ní kɛ̀mɛ dúuru kɛ́ dùgumakolo kɔ́ kàn
à bé jínɛw kùnko fɔ́
à bé tó kà jínɛw kùnko fɔ́ sɔ̀n.
òlu ká tìlew bánna tìle bánbali tɛ́.
à bɛ́nbakɛ Masa Kuru sɔ̀rɔla kà lában kà fítinɛ kà tága í sìgi Banisilayila
à kó à bé tága kà tága híji mínkɛ nìn yé à nàna kà nà sé Banisilayila.
à yé ɲà kɛ̀mɛ tà Banisilayila àni bóli kɛ̀mɛ à yé òlu tà Banisilayila àni ɲà kɛ̀mɛ à yé òlu tà Banisilayila kà sɔ̀rɔ kà lában ní kà bòli kà nà.
à nàtɔ ò lá à nàna kà nà sé bájiba Jara dánkan lá
bóli sàba tílala à lá kélen bìlala báji kɔ́nɔ page 364mɔ̀gɔw kó ò mà kó ntígi
mɔ̀gɔw kó ò mà kà à fɔ́ kó kɔ́nkɔn.
dɔ́ wɛ́rɛ bé báji kɔ́nɔ – kàramɔgɔ fáramasi dúnan - mɔ̀gɔw kó ò mà kà à fɔ́ kó npɔ̀liyɔ.
ɔ̀ ò dè lá sá ò bóli sàba òlu bìnna bàji lá Masa Kuru bólo
à nàna kà nà sé Kaana à yé bóli kélen bìla Kaana mɔ̀gɔw kó ò mà kó Kaana Masa.
à sɔ̀rɔla kà lában ní kà nà kà nà sé Suba à yé bóli kélen bìla Suba mɔ̀gɔw kó ò mà kó Suba Masa. ɔ̀ cɛ̀ba kɔ̀rɔ sɔ̀rɔla kà lában ní kà nà ò lá tùma mín ná.
bóli fɔ́lɔfɔlɔ ò yé kɔ́nkɔn yé!
ní kɔ́nkɔn yé mɔ̀gɔ mín sɔ̀gɔ báji lá ní ála má fàra í kàn mɔ̀gɔw kà sɔ̀rɔ kà lában ní kà nà ní tásumaw yé ní kà à jéni ní kà túlu dòn à dá lá.
à bàga ká tɛ́li kà mɔ̀gɔ fàga kà tága ní í yé láhara.
ò yé Masa Kuru ká bóli fɔ́lɔfɔlɔ yé.
bóli fìlanan ò yé jùmɛn yé ? Masa Kuru ká bóli fìlanan ò dè kɛ́ra - kàramɔgɔ fáaramasi dúnan ń ká í ɲìninka - àyiwa ntígi yé ntígi bé báji kɔ́nɔ.
ní ntígi yé mɔ̀gɔ mín cín báji kɔ́nɔ í ká à dɔ́n ní bólo wɛ́rɛ má tɛ́liya ní kà nà kà nà í tà féwu fó ála fàra án kàn
page 366ní ò tɛ́ à súmaya ní glási dè ká kán.
à súmaya ní fɛ́n mín ká kán - kàramɔgɔ ń ká í ɲìninka - à ní kùran dè ká kán.
à bé í ná à fɔ́ ní kùran yé mɔ̀gɔ mìnɛ.
ní kùran yé mɔ̀gɔ mìnɛ ní mɔ̀gɔ wɛ́rɛ má ɲɛ̀ í mà kà í fúrakɛ í bé tága láhara cógo mín ná.
ɔ̀ ò tùma ná ntígi yɛ̀rɛ súmaya bé tèn.
àyiwa à kó ò tùma ná ò yé bóli fìlanan yé ní ntígi yé mɔ̀gɔ mín cín báji lá, à kó Masa Kuru ká bóli fìlanan dòn - kàramɔgɔ ń ká í ɲìninka - à bé í tága láhara.
à kó ní ò tɛ̀mɛnna ní kà bɔ́ yèn bóli sàbanan ù bé à fɔ́ ò mà kà à fɔ́ kó npɔ̀liyɔ.
à bálimamusodenw bànna ní kà npɔ̀liyɔ dún
kó ù bɛ́nbakɛ ká bóli dòn
kó ù tɛ́ à fɛ̀ kà npɔ̀liyɔ dún
kó bári kómi ù yé npɔ̀liyɔ dún – kàramɔgɔ - kó ù ɲɛ́ kán kà fíyen
kó ù bɛ́nbakɛ ká bóli dòn.
ò Masa Kuru ò tùn bé yɔ́rɔ jùmɛn ná ? ò Masa Kuru dè tùn bé Bɛndugu jèliw kó Bɛndugu Ɲamana ɲàma dùndunbafɔ ní ɲàma kɛ́nkɛnfɔ.
tábale bé fɔ́ mɔ̀gɔ dɔ́ yé ù kó dùndunba tɛ́ fɔ́ í yé.
dùndunba bé fɔ́ mɔ̀gɔ dɔ́ yé ù kó sèele tɛ́ fɔ́ í yé.
ò Masa Kuru page 368ò dè yé à tìle kɛ́ Segu Sikɔrɔ sìdo jàra ní bálansando kɔ́nɔ.
bámanan sàn àlisilamayakɛmɛ fìla mùgan ká à jɛ̀ ní kálo náani yé Segu.
Bitɔn Kulibali ní à ká mɔ̀gɔ mɔ̀gɔ wɔ́ɔrɔ sàn dɛ̀bɛ.
ɔ̀ ò Masa Kuru sá ní ánw kó kà à fɔ́ án bé à fɛ̀ ní kà Segu másala tà à dùgulenkan lá án bé másala tà ò Masa Kuru dè ká báara kɛ́lɛnw kàn fɔ́lɔfɔlɔ.
ò Bitɔn Kulibali ká mɔ̀gɔfagadonso àle tùn yé dònso dè yé dònso ŋàna dòn.
ní à tùn yé sògo bón - kàramɔgɔ fáaramasi dúnan - à ká kìsɛw tùn tɛ́ sògo jɛ̀.
án bé másala tà ò Bitɔn Kulibali dè ká másalaw kàn ò yé cíya mínw kɛ́ yàn kà tága láhara.
ò Masa Kuru sá ní án bé à fɔ́ ò mà kó à fɔ́ kó Bitɔn Bitɔn
Bitɔn tɛ́ à tɔ́gɔ yé kóyi!
Bitɔn dè yé fànga sɔ̀rɔlen kɔ́tɔgɔ yé
Bitɔn kùnditɔgɔ dè yé kó Maamari.
à bá yé mùso sàba yé.
ò mùso sàba fɔ́lɔfɔlɔ à bá yɛ̀rɛ yé ń bá Sunu yé
ò ń bá Sunu page 370ò nɔ̀kanda ù bé à fɔ́ ò mà kó Dɛlibajɛ.
ò Dɛlibajɛ nɔ̀kanda ù bé à fɔ́ ò mà kà à fɔ́ kó Kabajɛ.
ò Kabajɛ - kàramɔgɔ fáaramasi dúnan - ù bé à tànu ní ò mùso sàba dè tɔ́gɔ yé
dɔ́w kó ń bá Sunu Saakɔ dén Sunu Maamari Dɛlibajɛ Saakɔ dén Sunu Maamari Kabajɛ Saakɔ dén Sunu Maamari Konya Nsɔnyɛ dén Konya Maamaru Tukɔrɔ Maamaru ni Jalaba Nɛnɛ.
ɔ̀ ò tùma ná sá ní án tɛ̀mɛnna ní kà bɔ́ ò lá sá - kàramɔgɔ - ò Masa Kuru dè sɔ̀rɔla kà lában àle dè tùn yé dònso yé Bɛndugu Ɲamana ɲàma dùndunbafɔ ní ɲàma kɛ́nkɛnfɔ.
ò dè Bitɔn Kulibali ká mɔ̀gɔfagadonso àle tùn yé dònso ŋàna yé
àle dè yé sògo bón Bɛndugu Ɲamana sògo sɔ̀rɔla kà lában ní kà nɛ̀gɛ dòni.
sògo yé nɛ̀gɛ dòni tùma mín ná à yé í dɛ̀mɛdɛmɛ kómi í ná à fɔ́ fúru júgu.
à yé bánin tìgɛ ní kà sɔ̀rɔ kà lában kà nà kà nà í dá bába dá lá yàn nɔ̀.
page 372à dálen bába lá à sɔ̀rɔla kà lában ní kà tága kà tága sé - ń ká í ɲìninka – Segukɔrɔ.
ò dón jínɛsokala bé Segukɔrɔ gún kàn.
jínɛw dàma dè bé à lá
sògo nìn yé nɛ̀gɛ dòni kà nà kà nà í dá Segukɔrɔ gún kàn.
sògo nìn yé nɛ̀gɛ dòni tùma mín ná ní kà nà kà nà í dá Segukɔrɔ gún kàn.
cɛ̀ba kɔ̀rɔ sɔ̀rɔla kà lában ní kà nà kà nà í lábɛn à ká dònsoya másiriw lá.
à yé í lábɛn à ká dònsoya másiriw lá tùma mín ná à yé wɔ́lɔ kùlusi tà ní kà ò dòn à kán ná.
à yé wɔ́lɔ dɔ̀lɔki tà ní kà ò dòn à kán ná. wɔ́lɔ kùlusi ní wɔ́lɔ dɔ̀lɔki dònnen tùma mín ná ní cɛ̀ba kɔ̀rɔ sɔ̀rɔla kà lában ní kà wòlomasiriw tà.
ní ò yé cɛ́sirijala yé ní kà í cɛ́ sìri. àni wólo kùnbaw jɔ̀len tùma mín ná cɛ́sirijala bé à lá.
à sɔ̀rɔla kà lában ní kà nà kà nà npálanba tà ní kà ò dúlon à kɛ̀rɛ lá.
npálanba dúlonnen tùma mín ná Bitɔn Kulibali ká mɔ̀gɔfagadonso kɛ̀rɛ lá ò yé dònsobanfulaw tà ní kà òlu dòn à kùn ná.
dònsobanfula dònnen Bitɔn Kulibali ká mɔ̀gɔfagadonso kùn ná tùma mín ná à sɔ̀rɔla kà lában ní kà í sàra à wólobagamuso lá.
à kó máma à kó náamu ɛ́ɛ!
page 374à kó ná dúman bɛ́ɛ lájɛrɛlen jù yé jí yé!
à kó mùn kɔ́sɔn ?
à kó né yé sògo bón sú rɔ́.
ń yé à dɔ́n sògo nìn à má tó à bónyɔrɔ fɔ́lɔ lá à yé ń ká nɛ̀gɛ dòni.
à tágalen bé fàn mín fɛ̀ ń bé à fɛ̀ ní kà ń ká sògo nɔ̀bɔ ní ń ká nɔ̀bɔ kúnna à lá.
kó ń bé à fɛ̀ ní kà sògo nɔ̀bɔ.
à kó báasi tɛ́ à kó sògo nìn nɔ̀bɔ.
cɛ̀ba kɔ̀rɔ sɔ̀rɔla kà lában ní kà í bìn ò lá. à bé à fɛ̀ ní kà nà Segukɔrɔ à bé nà kà nà à ká sògo nɔ̀bɔ.
à yé bá tìgɛ tùma mín ná à kó à bé nà kà nà sé dánkan dá lá à sélen Kaana tùma mín ná. Kaana bé Segu bánin dá lá.
à séra Kaana tùma mín ná - kàramɔgɔ fáaramasi dúnan - à fà térikɛ bé yèn ò dón.
ò kó à mà à kó ń dénkɛ à kó náamu. à kó ń dénkɛ à kó náamu. à kó é dùn bé tága míni?
ɛ́ɛ: à kó bàba
à kó né yé sògo bón dónko su.
à kó sògo bé kà ń ká nɛ̀gɛ dòni
à kó à yé í bìn page 376à kó à yé bánin fìn tìgɛ.
à kó ò kɔ́sɔn sá né yɛ̀rɛ bé à fɛ̀ ní kà sògo nìn nɔ̀fɛgɛn ní ń ká gɛ́nni kúnna sògo nìn ná
à kó ò ká dí ń yé.
à kó ní ń ká gɛ́nni má kún à lá yɛ̀rɛ à kó jɔ̀n bɛ́ɛ lájɛrɛlen ní í gàrisɛgɛ dòn.
à kó mɔ̀gɔ í kòliji bɛ́ɛ lájɛrɛlen tɛ́ sé kà kɛ́ í kàn
mɔ̀gɔ kòliji bɛ́ɛ lájɛrɛlen tɛ́ sé kà í jɛ̀.
fà térikɛ nàna kà nà í kánto à mà ò lá à kó ń dénkɛ à kó náamu. ɔ̀yɔ Maamari à kó náamu. à kó ń dénkɛ à kó náamu.
à kó né bé kó kélen ɲíni í fɛ̀ sá í ká ò kɛ́.
à kó né kɛ́len bé kà cí kɛ́ ɲìnɛn. à kó né yé sɛ̀nɛ kɛ́ à kó sɛ̀nɛ díyalen dòn ń ná.
à kó né dùn bé à fɛ̀ ò tùma ná í kà sɔ̀rɔ kà lában í ká nà ń dɛ̀mɛ ní kà ń ká sɛ̀nɛfɛnw tìgɛ ní kà ù ládon só kɔ́nɔ.
à kó bàba à kó náamu. à kó bàba à kó náamu. à kó ń yé à mɛ́n. page 378à kó bàba à kó náamu à kó ń yé à mɛ́n.
cɛ̀ba kɔ̀rɔ sɔ̀rɔla kà lában ní kà à ká mínɛnw bìla.
ní bì tìle nìn tɛ́ fɔ́lɔ tùma tìle mínw tɛ̀mɛnna mɔ̀gɔ fà téri tùn yé í fà dɔ́ yé.
mɔ̀gɔ bá téri tùn yé í bá dɔ́ yé.
ní bì tɛ́ mɔ̀gɔ kɔ̀rɔ téri tùn yé í kɔ̀rɔ dɔ́ yé.
cɛ̀ba kɔ̀rɔ sɔ̀rɔla kà lában ní kà à fà térikɛ bárika ɲíni
à kó bàba à kó ń sɔ̀nna.
Maamari yé à ká dònsoyakɛminɛnninw bìla Kaana ò dón
à sɔ̀rɔla kà lában ní kà nà à fà térikɛ ká ɲɔ̀ kà bìn à kàn ní kà à kárili dáminɛ.
à yé fà térikɛ ká ɲɔ̀ kárili dáminɛ ù yé ɲɔ̀ kári.
ɲɔ̀kari bánna tùma mín ù sɔ̀rɔla kà lában ní kà nà kà nà bìn ɲɔ̀tigɛ lá.
à yé fà térikɛ ká ɲɔ̀ bɛ́ɛ lájɛrɛlen tìgɛ ní kà à bán kà ù dòn fálan lá.
à sɔ̀rɔla kà lában ní ká ɲɔ̀ bɛ́ɛ lájɛrɛlen tìgɛ ní kà à dòn fálan lá tùma mín ná
à kó bàba à kó náamu
à kó ń bé à fɛ̀ sá í ká síra dí ń mà bári né wúlila kùn mín káma ń bé à fɛ̀ kà tága ń nàkun ɲɛ́nabɔ.
page 380fà térikɛ sɔ̀rɔla kà lában ní kà í kánto à mà ò lá. à kó ń dénkɛ
à kó ń bé dùgaw kɛ́ í yé.
à kó bári à kó í yé í fà bárika ɲíni cógo mín ná í yé né yɛ̀rɛ bárika sɔ̀rɔ.
à kó ń bé dùgaw kɛ́ í yé sú fɛ̀
ń bé à kɛ́ í yé tìle fɛ̀
ń bé dùgaw kɛ́ í yé sɔ̀gɔmada fɛ̀
ń bé à kɛ́ í yé tìlegàn fɛ̀.
cɛ̀ba kɔ̀rɔ sɔ̀rɔla kà lában ní kà í lábɛn ò lá.
à yé í dɛ̀mɛdɛmɛ í kó mín í ná à fɔ́ fúru júgu fúru tɛ́ sà à kùnkankɔrɔfɔ tɛ́ bán.
ɲɛ́ ɲùman kòliji mán cá ní í kó í bé ɲɛ́ júgu kò jí bé tíɲɛ ɲɛ́ tɛ́ jɛ́.
cɛ̀ba kɔ̀rɔ sɔ̀rɔla kà lában ní kà nà ò lá tùma mín ná à nàna kà nà sé Segukɔrɔ.
à sélen tùma mín ná Segukɔrɔ à yé à sɔ̀rɔ jínɛw kɛ́len bé kà ɲɔ́gɔn kóori.
jínɛw kɛ́len bé kà ɲɔ́gɔn kóori tùma mín ná cɛ̀ba kɔ̀rɔ sɔ̀rɔla kà lában à yé í bìn à yé jínɛkuntigi sɛ́gɛrɛ.
à yé jínɛkuntigi sɛ́gɛrɛ tùma mín ná page 382à nàna kà nà í dàntigɛ jínɛkuntigi yé.
ò kó búnahadamaden sènnin fìla à kó náamu à kó mùn yé í láse yàn ?
ɛ́ɛ! à kó áw yɛ̀rɛ kòorilen bé mùn fɛ́n kùn ná?
òlu kó ánw kòorilen bé fɛ́n mín kùn ná dímibagatɔ bé ánw bólo yàn nìn nɔ̀ ò ká bàna ká gɛ̀lɛn kósɛbɛ!
à kó dímibagatɔ bé áw bólo yàn ò ká bàna ká gɛ̀lɛn?
à kó hátɛ!
dímibagatɔ bé ánw bólo yàn ò ká bàna ká gɛ̀lɛn kósɛbɛ!
à kó ánw yé fúra sí bɛ́ɛ kɛ́ ò lá sá kà dɛ́sɛ.
à kó òlu ká dími ká gɛ̀lɛn kósɛbɛ!
à kó ánw bé kà díɲɛ fúra yɛ̀rɛ sí bɛ́ɛ ɲíni ò lá sá kà dɛ́sɛ
án tɛ́ kà fúra sɔ̀rɔ ní kà à kɛ́ bàna nìn ná.
à kó nkà án dùn kɔ́nɔ gànnen bé à kùn ná.
Maamari kó ò tɛ́ báasi yé.
à kó fúra bé né fɛ̀.
à kó ní né yé ò fúra kɛ́ à ká bànabagatɔ nìn ká bàna ná tìle tán ní dúuru ò yé ń ká sárati yé.
tìle tán ní dúuru ní bàna nìn má kɛ́nɛya ò kɔ́nɔ jóli nìn má kɛ́nɛya ò kɔ́nɔ fó kà síi fálen jóli dá lá à kó ń ná tága à fɔ́ ń fà yé túgun kó à ká ń kàlan bámananya lá kó ní ò tɛ́ kó à yé fɛ́n mín dí ń mà kó à yé ń málasa.
page 384jínɛw yé ù kánto ò mà ù kó ánw yɛ̀rɛ tùn bé fɛ́n mín ɲíni ò yé ò dè yé.
ò yé à sɔ̀rɔ à tílalen fà térikɛ ká ɲɔ̀tigɛ lá tùma mín ná ò yé nìn fúramugu nín dè dí à mà kó ní mɔ̀gɔ mín kɛ́ra dònso yé kó ɲàmagɛnfura ká yé í fɛ̀.
kó ní mɔ̀gɔ mín kɛ́ra dònso yé kó sà júguw fúra ká yé í fɛ̀.
kó ní mɔ̀gɔ mín kɛ́ra dònso yé kó jínɛ júguw fúra ká yé í fɛ̀.
kó ní mɔ̀gɔ mín kɛ́ra dònso yé kó fó à ká à sɔ̀rɔ wɔ̀kɔlɔ júgu fúra bé í fɛ̀.
kó mɔ̀gɔ mín kɛ́ra dònso yé kó fó à ká à sɔ̀rɔ dɛ́ - ń ká í ɲìninka - bàla mínw bé kúngo kɔ́nɔ ní ɲàma bé ù lá.
kó fó à ká à sɔ̀rɔ òlu kùnbɛnfura bé í bólo kó ní ò tɛ́ kó í ká dònsoya yé kó tɔ̀kájɛ̀ yé.
ò yé jínɛw dè mànkan yé sá jínɛw bé tó kà nìn yɔ́rɔ nìn dè fɔ́ sá ò bé ɲɔ̀gosiyɔrɔ lá.
jínɛw bé ɲɔ̀gosiyɔrɔ lá ù bé kà ɲɔ̀ gòsi.
bére kɔ́ sàba npògotigininw page 386jínɛnpogotigiw òlu nàlen bé ní jí yé kà nà ò dí ɲɔ̀gosilaw mà.
òlu dè bé tó kà nìn dɔ̀nkili nìn dá sɔ̀n.
mɔ̀gɔ tɛ́ nà yàn mɔ̀gɔ tɛ́ nà yàn
mɔ̀gɔ tɛ́ dòn mɔ̀gɔ tɛ́ bɔ́
mɔ̀gɔ tɛ́ dòn mɔ̀gɔ tɛ́ bɔ́.
jí yé jí yé jí yé
jí yé ɲɔ̀gosiji yé.
mɔ̀gɔ tɛ́ nà yàn mɔ̀gɔ tɛ́ nà yàn
mɔ̀gɔ tɛ́ dòn mɔ̀gɔ tɛ́ bɔ́.
mɔ̀gɔ tɛ́ sé yàn mɔ̀gɔ tɛ́ nà yàn
mɔ̀gɔ tɛ́ í yé yèn mɔ̀gɔ tɛ́ ánw yé yèn
mɔ̀gɔ tɛ́ ánw yé kó í bé ò lákali
jí yé jí yé jí yé
jí yé jí yé jí yé
jí yé ɲɔ̀gosiji yé.
mɔ̀gɔ tɛ́ nà mɔ̀gɔ tɛ́ nà yàn
mɔ̀gɔ tɛ́ nà yàn mɔ̀gɔ tɛ́ sé yàn
mɔ̀gɔ tɛ́ sé yàn mɔ̀gɔ tɛ́ nà yàn. 
ò tùma ná jínɛnpogotigiw bé tó kà nìn yɔ́rɔ nìn fɔ́ sɔ̀n
ɔ̀ nìn yé jínɛnpogotigiw kán yé.
jínɛkamalen dàma cɛ́ sìrilen ù bé kɛ́ kà ɲɔ̀ dè gòsi.
nìn yé bére kɔ́ sàba dè yé
bére bé bìn kà bɛ̀n ní nìn sènkan dè yé.
kó mɔ̀gɔ té nà yàn kó í bé ò lákali
kó mɔ̀gɔ té sé yàn kó í bé ò lákali.
Maamari sɔ̀rɔla kà lában ní kà fúra dí jínɛw ká kùntigi mà.
jínɛw ká kùntigi sɔ̀rɔla kà lában ní kà fúra nìn mìnɛ.
à yé fúra nìn mìnɛ mínkɛ nìn yé à nàna ní à yé.
dùgu jɛ́ra tùma mín ná à yé à ká jólitigi wéle kà nà ní à yé à nàna kà nà à fíri jóli lá.
à yé fúra fíri jóli lá mínkɛ nìn yé à yé dɔ́gɔkun sɔ̀rɔ tùma mín ná jóli kómansera à dá bé tó kà fìn dɔ́ɔnin
ù bé nà kà nà sé tìle tán mà tùma mín ná jóli kɛ́nɛyara kà à tɔ̀ tó à wòlo fìnyɛnen yé.
tìle tán ní dúuru dón jóli sɔ̀rɔla kà lában ní kà kɛ́nɛya ní kà síi bɛ́ɛ lájɛrɛlen fálen jóli nìn dá lá ní kà tága fòsi.
Maamari tágara à fàso lá ò lá ní ò yé Bɛndugu yé
à nàlen tùma mín ná à nàna kà nà sé jínɛw mà ù ká sókala lá. à kó á ní tìle òlu kó màharaba á ní tìle.
Maamari sɔ̀rɔla kà lában ní kà í dɛ̀mɛdɛmɛ ò lá kómi í ná à fɔ́ fúru júgu.
à yé í bìn kà jínɛkuntigi sɛ́gɛrɛ.
à yé jínɛkuntigi sɛ́gɛrɛ tùma mín ná ò sɔ̀rɔla kà lában ní kà nà kà nà í kánto à mà.
à kó í nàna í nàko díyara án yé í bìsimila í nàna í nàko díyara án yé
à kó í nàko mùgan ní tán í nège tɛ́ bɔ́ án ná.
à kó í yé í ká fúra fɔ́ cógo mín ná à ká dí à fɔ́cogo yé.
page 390à kó í yé í ká fúra fɔ́ cógo mín ná à kó án yé à sɔ̀rɔ í ká fúra ká dí kà sàgon à fɔ́cogo kàn.
à kó án ká dímibagatɔ ká dími tìle tán ní dúuru kɔ́nɔ à kɛ́nɛyara ní kà síi fálen à dá lá.
à kó ò díyara ń yé
à kó nkà ń bé fɛ́n mín ɲíni í yɛ̀rɛ fɛ̀ sá í ká í gɛ̀lɛnya ní kà fúra nìn kùn dí án mà.
áa! à nàna kà nà í kánto ò lá sá à kó ò yé kó yé sá mín ká gɛ̀lɛn!
áa! à kó ò yé kó gɛ̀lɛn yé dɛ́!
à kó í ká fúra kùn sɔ̀rɔ kà dí ánw mà à kó ò yé kó gɛ̀lɛn yé wà?
à kó ò yé kó gɛ̀lɛn yé kósɛbɛ!
à kó kà dá mùn kàn ?
à kó kà dá fɛ́n mín kàn fúra nìn sɔ̀rɔla sɔ̀rɔcogo mín ná à kó né tɛ́ à dɔ́n kà à fɔ́ ní à yé sé dí mɔ̀gɔ mà bátara dílan ná.
à kó ò tùma ná à kó à tùn ká dí ánw yɛ̀rɛ yé án ká fúra nìn dè kùn sɔ̀rɔ í fɛ̀.
à kó báasi tɛ́ à kó ní á kó tèn ń sɔ̀nna
ń ná fúra nìn kùn dí à mà.
díɲɛ yé sɔ̀rɔsabu sɔ̀rɔsabu dàma yé.
díɲɛ yé ɲɛ́ɲɔ́gɔnma yé.
ní mɔ̀gɔ mín má díɲɛ ɲɛ́ɲɔgɔnma dɔ́n à ká cá ála fɛ̀ í ní mɔ̀gɔ tɛ́ kún.
ɔ̀ ní à fɔ́ra kó mɔ̀gɔɲumanya page 392mɔ̀gɔ kɛ́len bé kà mɔ̀gɔɲumanya kɛ́ núnkala yé núnkala tɛ́ mɔ̀gɔ cɛ̀ɲɛ kóyi!
núnkala yé kólo fálafala dàma dè yé. à dìlalen bé ní kà bìla ɲɛ́kili fìla ní ɲɔ́gɔn cɛ́ kó ɲɛ́kili fìla kána ɲɔ́gɔn yé.
kà sé kà lában ní kà nínakilibɔ díya ní ò tɛ́ núnkala tɛ́ mɔ̀gɔ ɲɛ̀ à tɛ́ mɔ̀gɔ tíɲɛ.
ní à fɔ́ra kó mɔ̀gɔɲumanya mɔ̀gɔɲumanya dè yé jóko yé.
móriw bé à fɔ́ kó jóko mà kó áfudali áfudali dè yé à mórikan yé à bé fɔ́ mɔ̀gɔ dè mà kó áfudali ò yé í jóko yé. ò yé à mórikan yé nkà ánw kó jóko.
ù kó ò tùma ná bámanankɛ mín bé à lá ní í bé sé kà fɛ́n tó í bólo kà à nège tó í lá kà à dí mɔ̀gɔ mà áfudali ò dè yé jóko yé. ù kó ò mà kó jókoɲumanya.
mórikamalen mín bé sé kà à tó ní kà fɛ́n nège tó í lá ní kà à dí mɔ̀gɔ mà áfudali ánw kó ò mà kà à fɔ́ kó jóko.
án yé à dɔ́n kà à fɔ́ án yé nìn mín fɔ́ í yé kà à fɔ́ í ká fúra nìn kùn dí ánw mà ánw dálen bé à lá kà à fɔ́ án bé nà fúra nìn kùn sɔ̀rɔ.
à díyara án yé à bɛ̀nna án mà.
page 394cɛ̀ba kɔ̀rɔba sɔ̀rɔla kà lában ní kà í bìn ò lá kà tága kúngokolo fàntan ní kúngokolo bántan kɔ́nɔ. à yé ngɔ̀lɔbɛ jàlan kári kà nà ní ò yé.
à yé ɲáma jàlan kári ní kà nà ní ò yé.
à yé ngɔ̀lɔbɛ jàlan kári ní kà ngiliki jàlan kári.
ní kà nà ní òlu yé.
kà sɔ̀rɔ kà lában ní kà òlu tà kà òlu sìsi kà nà òlu múgubɔ kà ò dí jínɛkuntigi mà.
à kó wà né yé fúra mín kùn sɔ̀rɔ ń fà fɛ̀ à kó ò fúra yé nìn yé.
fó kà tága sé á ká díɲɛnabɔban mà dón mín ná nìn mán kán kà bán áw lá.
à kó á bé nìn kɔ̀lɔsi.
jínɛw kó wà báasi tɛ́ án yé ò mɛ́n.
ù jɛ́nsɛnna
page 396Maamari ní jínɛw fárala ɲɔ́gɔn ná nìn cógo lá Segukɔrɔ gún kàn.
Maamari sɔ̀rɔla kà lában ò sú kélen à yé í bìn ní kà tága kúngoba kɔ́nɔ.
Cikèla ni bara
Nin kèra cèkòròba kelen nin ye.
A denkè naani, a ko olu ti baara kè.
A muso ye muso fila ye, a ko olu ti baara kè.
Ale yèrè, a tè foyi kè bara danni kò.
o filenw bè bonya ka bonya.
Dò taara yòrò la, o ye mori ye, o taara a fò a ye, ko " Fale, a ko sabali baradan na!
A ko i bè nyò dan, ka tigaw dan, o ka fisa bara danni ye.
A ko ni i y'i ka cikèforo bèe kè bara ye, o ko bara man nyi.
A bè mògò kènyè.
A ko o ka taga ka bò a kun na, ko ale t'o ka moriya dòn, ko ale b'a ka bara dan. "
o samiya selen, a taara baraforo belebele dan.
o yòrò kabini Ala y'o da, mògò si ma o sènè, n'ale kelen tè.
A taara ka taa bara camanba dan yen.
o baraju bèe lajèlen nana jè den kelen na ka kè baraden kelen dama ye.
A ma baraden wèrè sòrò o kò.
Nkalontigèlaw ko baraden, dòw ko a bi so fila bò, nka an min ye tinyèfòlaw ye, an ko a bè so kelen bò!
Dòn dò la, ale taara ka taa ka muru bò k'o bara gosigosi ko ni o kògòlen do.
Bara ye a muru minè a la, ka a yèrè gosigosi, ko ni a yèrè kògòlen do.
A natò so, a ko: " ne ka bara, a ma kògò.
Bara ko: a ne yèrè ka Fale, i ma kògò. "
A nana so, a nana ka na tile naani nyògòn kè, a ma taa.
o duurunan, a taara.
A taalen, a ye muru bò ka bara gosigosi.
A ko: " ne ka bara ma kògò! "
Baraden ye muru minè a la ka a yèrè gosigosi, a ko, a ko " ne ka Fale, i ma kògò. "
A nana so, a ko: " e, bara ka kunkogèlèya!
a ko ne ye baraden dama min dayèlè, o man ca ni nin ye?
Baraden kelen bè kunkologèlèya kè ne na, a ko ni n nana nin kò, n b'a tigè.
Hali ni a ma kògò, n b'a tigè. "
A y'o fò k'i kò di minkè, bara ko " Fale ka kunkologèlèya, i maa ne tigè, i tè baraden wèrè tigè ne kò. "
A nana so, a nanen so, a ye tile saba kè, a ma taa.
O naaninan, a taara, a nana n'a ka muruba ye.
A selen, a ye bara konkon.
" A, a ko ne ka bara, a kògòra sisan! "
Bara ye muru min'a la ka a yèrè konkon.
A ko " ne ka Fale, a kògòra sisan. "
Ale ye muru minè ka bara tigè.
A ye bara tigè o yòrò min na, bara sinna ka ale kunun.
Bara y'ale kunun ka i kun da o ka dugu kan.
Bara bè ka kolonkolon ka na.
O selen o ka dugu soda la, o ye dònkili da:
a ko " Bara ye dannaw bèe kunun bi.
Kunnin kerekete, ne na taa!
Ne na dinyè maa bèe kunun bi, kunnin kerekete, ne bi taa. "
A selen a ka dugu rò, a y'o dugu maa bèe kunun. A tèmènna.
A taara se dugu wèrè la, a ye dònkili da, a ko: "
Bara ye dannaw bèe kunun bi.
Kunnin kerekete, ne ne taa!
Ne na dinyè maa bèe kunun bi, kunnin kerekete, ne bi taa. "
A y'o da minkè, a sera dugu kònò, a y'o dugu mògò kunun.
A taara se dugu sabanan na.
Kabini a surunyana o so kènè kan, a ye dònkili da,
a ko: " Bara ye dannaw bèe kunun bi.
Kunnin kerekete, ne na taa!
Ne na dinyè maa bèe kunun bi, kunnin kerekete, ne bi taa. "
Sagajigi ko: A, sagajigiba sirilen, a ko o kuma dò bè kan ka fò, a y'a tulo majò! "
Mògòw girinna k'u bè bò.
Sagajigi ko " unhun, a kana bò. N'aw bòra, aw bi taa aw yèrè di saya ma.
Ko ne tulo bè kuma dò rò, a y'a jò, a ka a lamèn. "
Mògòw y'u tulo majò.
Baraden segira a ka dònkili kan,
a ko: " Bara ye dannaw bèe kunun bi.
Kunnin kerekete, ne na taa, ne na dinyè maa bèe kunun bi, kunnin kerekete, ne bi taa. "
Sagajigi ko " aw y'a mèn wa?
Mògòw ko ònhòn!
Ko aw y'a mèn?
Mògòw ko ònhòn!
ko baasi tè, ne bi na a dalaminè.
N b'a to a ka segin a kan. "
A surunyanen dugu soda la fo a bi na dugu kònò, a segira dònkili kan,
a ko: " Bara ye dannaw bèe kunun bi.
Kunnin kerekete, ne na taa, ne na dinyè maa bèe kunun bi, kunnin kerekete, ne bi taa. "
Sagajigi ko " a ye n foni! " .
U ye sagajigi foni. o y'a kunbèn.
O ko: " Unhun, baasi tè yan, unhun baasi, sagajigi kabakotigi bè yan, unhun baasi! "
Baraden y'i jò dòonin.
A ko " a, ne ma dònkili faamu dè! "
Sagajigi, a ma segin a ka dònkili kan, ale yèrè ma fèn fò.
Baraden segira a ka dònkili kan, a ko: " Bara ye dannaw bèe kunun bi.
Kunnin kerekete, ne na taa, ne na dinyè maa bèe kunun bi, kunnin kerekete, ne bi taa! "
Sagajigi fana segira a ka dònkili kan, a ko: " Unhun, baasi tè yan, unhun, baasi, sagajigi kabakotigi bè yan,
unhun, baasi! "
A sinna sagajigi la k'a b'o kunun. o y'i terun a kò kan ka kunkolo kè ka baraden cèci ka bò nyògòn na.
Ni o y'a sòrò Fale tè, o min y'a dan, n'o tè, maa bèe nyènama bòra, fo o ma kè o kelen ye, o sara.
Kabini o bòra o rò, maa si m'i ka cikèforo kè bara ye, i bi bara dan nyòtuju kòrò, i b'a dan tigaforo la, i b'a dan kòoriforo la, nka i ti sòn k'i ka cikèforo kè bara dama ye.
o sababu ye, o kèra Fale ta ye.
N y'o sòrò yòrò min, n y'o bila yen.
Numunkè ni kèlè
N y'a ci nin kan. A kèra ni u nana ka na kèlè kè. Kèlè kèlen, o tumana fè, numunkè bè kèlè la.
Numunkè, a siranna ka siran ka siran ka siran.
Kèlè nana ka na dugu damina ka dugu ci.
o ye dugu cilen, numunkè nana ka na bò sa, k'i jò ka na dònkili dò damina sa, ko: " So i ye, donnin kelen, sontan ti so magèn fo donnin kelen!
So i ye, donnin kelen, sontan ti so magèn fo donnin kelen!
Ne ye numun ye dè, ne ye gwantugunumun de ye,
ne ye numun ye dè, ne ye jiritigènumun de ye,
ne ye numun ye dè, ne ye gwantugunumun de ye,
ne ye numun ye dè, ne ye murudilanumun de ye!
Donnin kelen, sontan ti so magèn fo donnin kelen! "
Masakè ko " A, a ko, o dugu cila.
A ko nin kunkan min ye nin ye, nin ye cogo jumèn ye?
A ko nin ye fèn min ye, a ko dònkili, a y'a tulo mada o dònkili na.
Ko dònkilidakan bè, ne m'o kònpran kosèbè, nka n tulo bè dònkilidakan na.
A y'a munyu kosèbè! "
U y'u tulo mada.
Numunkè labanna, a ko: " So i ye, donnin kelen, sontan ti so magèn fo donnin kelen don!
Ne ye numun ye dè, ne ye gwantugunumun de ye,
ne ye numun ye dè, ne ye jiritigènumun de ye,
ne ye numun ye dè, ne ye murudilanumun de ye,
ne ye numun ye dè, ne ye dabadilanumun de ye!
Donnin kelen, sontan ti so magèn fo donnin kelen don! "
A, masakè ko " o si n'a ta, dònkili bè dò da... hèlènin, a to an k'o dònkili...
dònkili, a bòlen bè dònkili kòròma fè kosèbè.
A to, an ka dònkili sègèsègè.
Dònkili, ne tulo b'a la cogoya min na, nin dònkilinin bè, i na a fò numunkè kan.
Nka an ka an tulo mada! "
Numunkè bòra kènè kan, a nan'i jò.
" Na, an y'i ka dònkili mèn, i b'a da dè.
I maa tila, an b'i faga.
Bèe fagara fo o ma kè e kelen ye.
I bi dònkili da, an k'a mèn an tulo la kosèbè.
A ko o man gèlè, dònkili dama,
ni o bè se ka ne tila, hèlè, n bè dònkili da.
U ko a da. "
" A ko so i ye, donnin kelen, sontan ti so magèn fo donnin kelen don.
A ko so i ye donnin kelen, sontan ti so magèn fo donnin kelen don.
Ne ye numun ye dè, ne ye jiritigènumun de ye,
ne ye numun ye dè, ne ye gwantugunumun de ye,
ne ye numun ye dè, ne ye nègètigènumun de ye,
ne ye numun ye dè, ne ye dabadilanumun de ye!
Donnin kelen, sontan ti so magèn fo donnin kelen don! "
A ko " Numunkè, na yan! "
Numunkè nana.
ko " i ka dònkili, i b'a da kosèbè. An k'a mèn! "
Ne ye numun ye dè, ne ye gwantugunumun de ye,
ne ye numun ye dè, ne ye dabadilanumun de ye,
ne ye numun ye dè, ne ye jiritigènumun de ye,
ne ye numun ye dè, ne ye falodilanumun de ye,
donnin kelen, sontan ti so magèn fo donnin kelen don! "
A ko " A nyana, nin tè baasi ye, an ka numunkè bila, an kana nin faga. "
Ka taa o don na ka na a bila bi la, numun kòni tun ye nègètigèla de ye, k'a fò dè k'u bi numun faga, masakè o masakè a si ti sòn ka numun faga.
N y'o sòrò yòrò min, n y'o bila yen.
Musonin ni file
N y'a ci nin kan. A kèra ni musonin kelen ye. A ko e tè furu cè ma, e tè furu cè si ma.
Kamalen dò ye o mèn.
o y'i yèrè yèlèma ka kè file ye, min bè fyè.
o y'i yèrè yèlèma ka kè o ye.
Ko a n'a ba taalen tun bè dògò nyini, kamalennin y'i yèrè yèlèma ka kè file ye, ka n'i da u nyè sira kan.
A y'i dalen u nyè sira kan, u nana se filenin dalen ma.
o tuma na, npogotiginin, a ye filenin ta, npogotigi, a tògò ko Ntè, npogotiginin ye filenin ta ka a bamu a kò rò.
A y'a bamunen a kò rò, a taara so, a ni ba nana so.
Filenin ko a ma, u nanen so, filenin ko a bè ji min.
Filenin ko " N bi ji min, Ntè, n bi ji min. "
n bi ji min, Ntè, n bi ji min.
Dennin y'i kanto, ko " Ma, ma, filenin kèra maa ye!
Ko ne bè ji min, filenin k'e bè ji min, ko ne bè to dun, filenin k'e bè to dun, ko ne bi dègè min, filenin k'e bi dègè min, ko ne bi sari min, filen k'e bi sari min, n bi sari min, Ntè, n bi sari min! "
A wulila, a ko a bi taa a ko.
O tuma na, filenin y'i kanto ko kura.
" N bi n ko i fè, Ntè, n bi n ko i fè, n bi n ko i fè, Ntè, n bi n ko i fè! "
Muso y'i kanto ko: " Ma, ma, filenin kèra maa ye!
Ko ne bè ji min, filenin k'e bè ji min, ko ne bè to dun, filenin k'e bè to dun, ko ne bi taa n ko, filenin k'e bi taa a ko, n bi taa n ko, Ntè, n bi taa n ko! "
A ko " a nyana, baasi tè! "
A taara a ko.
A y'a ko ka a bamu.
A nana.
Datuma sera, a ko " o tumana fè, ne bi taa n da! "
Filenin ko: " N bi taa i fè, Ntè, n bi taa i fè, n bi taa i fè, Ntè, n bi taa i fè! "
Npogotiginin, a y'i kanto: " Ko ma, ma, ko filenin kèra maa ye!
Ko ne bè ji min, filenin k'e bè ji min,
ko ne bè dègè min, filenin k'e bè dègè min,
ko ne bè laro dun, filenin k'e bè laro dun,
ko ne bè sari min, filenin k'e bè sari min,
ko ne bè ji ko, filenin k'e bè ji ko,
ko ne bè to dun, filenin k'e bè to dun,
ko ne bè taa n da, filenin k'e bi taa i da,
n bi taa n da, Ntè, n bi taa n da! "
O kèlen, a taara ka t'i da.
Filenin taara ka t'i da a fè, k'i yèrè yèlèma ka kè kamalen ye, ka kònò d'a la, ka taa n'a yèrè ye.
Ka taa o la ka na se sisan ma, muso si ma a fò o tè furu bilen!
N y'o sòrò yòrò min, n y'o ci.
Musonin ni mininyan
N y'a bila nin kelen na, naamu, naamu, naamu!
ne y'a bila nin na, a kèra ni muso kelen ye.
A tògò ye Minyan, a n'a dwanin Syan.
Musonin ko a ti furu cè si ma, ni lasiri bè min na.
Cè o cè, ni lasiri b'o la, e ti furu o ma, a ko o tuma na, e ti furu cè ma, ni lasiri bè min na.
Cè o cè, ni o nana k'o bi na a furu, a dògònin b'i yèlèma ka kè dimògò ye ka don a ka kulusi kònò.
N'a donna o ka kulusi kònò, o maa o lajè, a bi bò, a b'a fò: " N kòrò, nin ye, fèn in bè min na! "
o bi taa.
Fo mininyan dò y'a mèn, ko a ti furu cè wèrè ma, ni lasiri bè min na.
o y'i yèrè yèlèma ka kè kamalenba dò ye ka na.
A dwanin y'i yèlèma ka don a ka kulusi kònò.
A ko " n kòrò, nin, foyi tè nin na, ni Ala y'a da, hèlè nin ye kamalen nyuman ye.
A ko a nyana, o tè baasi ye! "
A na furu nin ma.
A furulen o ma, mininyan ma.
Mininyan fana, tile maa se yòrò dò rò, a bè taa kò rò. A b'a fò jègèw ma, a ko " mininikimanaka" !
ka jègè nyini ka ntori nyini ka a di Minyan ma, Minyan ka tòlò, ne ko kunun paki!
A tolen o la.
Dwanin nana ka na a mèn a da.
Dwanin y'o mènnen a da, dwanin taara.
A ko " n kòrò, a ko ne ye min mèn an cè la bi, jaa mògò tè, sa do, a ko a bi jègè nyini, ka ne ni e tòlò ka an kunun.
A ko e, tinyè ye o ye dè!
A ko o tumana fè, nin bè cogoya min na, an ka an labèn, an ka taa. "
o y'a sòrò ba dò bè sa, kònònin dò bè ba rò, a b'a fò o ma ko baròkònònin, a nana ka na i jò kòda la.
U ye dònkili da, ko: " Tigètigè baròkònònin kankalama jan, tigètigè baròkònònin kankalama jan!
Sa bè n kò so, baròkònònin kankalama jan, tigè tigè baròkònònin kankalama jan! "
Kònònin nana ka na kòròmuso ta, k'o sigi kaman kelen kan, ka kelen sigi kaman kelen kan, ka ba tigè ni ulu ye.
O tumana fè, ulu y'u sigi bada la yen.
Sa nana, o nan'u nò na. Ni o ma mògò sòrò yen, o ye bada sègèrè, ka taa se bada la, a y'i jò bada la.
A ko: " Tigètigè baròkònònin kankalama jan, tigètigè baròkònònin kankalama jan! "
Nunnu y'i kanto kòda la: " Kana tigè baròkònònin kankalama jan, saba do dè, baròkònònin kankalama jan!
Kana tigè baròkònònin kankalama jan!
O tuma na, kònònin y'i foori, ka bò sa kò rò ka a bila ji rò.
O de ye mininyan kè jiròfèn nin ye.
N'o tè, mininyan, a tun bè folon de kònò.
N y'o sòrò yòrò min, n y'o bila yen.
Muso ni misiriman fila
A kèra ni misiriman ye. Dinyè don o don, ale bè ka muso dò nyini.
U cè fila do.
Muso dò b'a ka so kònò.
Komi so yannò, u bè ka so swa, ni u nana dugutilama fè, u ye a dòn, muso b'i da dènèn fan fè.
O tumana fè, u bi na ka na bolo don wo fè, ka muso kòri cè kòfè.
o bi bò, o tumana fè, u bi taa n'o ye.
Don o don k'u sòmi o nò, k'u sòmi o nò, o da ti bila.
Don o don, u maa na, u bi bolo don wo fè, ka taa muso kòri cè kòfè.
Muso bi bò.
U bi taa ka taa sungurun tigè, fo cè nana ka na sòmi o rò.
Cè sòminen o rò, o ye muru danyuman nyini.
Muso b'i da yòrò min nò k'a gun dènèn na k'i da yen.
Muso ko a ma, ko " un! e b'i da yan bi wa?
A ko ne bè n da yan bi!
E, o tè e dafan kòrò ye dè!
Ne bè n da yòrò nin don o don.
E bi na ka n'i da yan, o tè sira ye dè!
A ko ne bè n da yan bi. Nènè bè ne na kojugu. "
Cè y'i da yen.
Cè nana ka n'i bolo don wo fè, e y'i bolo donnen wo fè, cè y'a ta bolo ma ka a bolo tigè yan.
E ma sòn ka fèn fò, e y'i kunkurun bò k'o don a ka dulòkiju kòrò.
O tònyògònkè o fana nana, ka n'i bolo don.
Cè y'i bolo mina, cè y'i bolo minanen, e y'i kanto, k' " i ye n bolo tigè yòrò min na, hèlè a tigè yen, k'i ye n bolo tigè yòrò min, hèlè a tigè yen! "
A y'u fila bèe bolo tigè.
U bèe ni bolo kunkurun taara.
N y'o sòrò yòrò min, n y'o bila yen.
Morikè ni muso ka gundow
N y'a ci nin kan. A kèra ni morikè kelen ye, morikè ko musow ka gundo o gundo, e y'a bèe dòn.
o morikè wulila, a bi jamana yaala.
A maa taa dugu min na, a b'a fò gundo o gundo bè musow fè, ale ye gundo bèe lajèlen dòn.
A tora, a tora o la, fo a nana ka na se dugu kelen na.
A ko, a jiginnen, a jiginna jatigè nin kan, a ko e kòni ye mori ye, i bi yaala, muso ka gundo o gundo, e y'a bèe dòn.
Jatigikè musonin ncinin, o ye o fòtò mèn, o taara ka taa se a kòròmuso ma,
a ko: " Morikè in bè ka kuma min fò ko e ye muso ka gundo bèe dòn.
Gundoròncinin, kòròmuso, e k'i sen bò nin na, gundoròncinin, ne b'o jira a la.
A ko e de b'o jira a la cogo jumèn na?
A ko e kòròmuso, o bè n yèrè kònò, n b'a jira a la cogoya min na, o bè.
A ko a nyana, o tè baasi ye! "
A tilena, wulada sera fo fitiri nana ka na surunya, a taara ka taa ji sigi ta la ka ji goniya. Ji goniyalen sa, a nana ka na a fò morikè ye, a ko morikè ma, a ko: " I bè i ko wa?
Morikè ko n bi n ko.
A ko o tumana fè, i labèn!
N bè taa ji shyene ka na i k'i ko. "
A ye ji shyene ka taa morikè ka ji sigi nyègèn kònò. A ye ji sigilen nyègèn kònò, a bòra k'i merun da la.
A y'i merunnen da la, morikè nana bin sa k'i walaka, ka dulòki bèe bila, ka kulusi bò, k'o bila kogo kun kan, ka dulòki bò, ka fèn bèe bila sa, ka ji ta, k'a b'o seri a yèrè kan.
A ye ji talen k'a b'o seri a yèrè kan, muso sinna k'i pan k'i fili a fè nyègèn kònò, ka na gorowu kè a rò k'i swa a cèmancè rò. A y'i sògòlen a cèmancè rò, a kulola, musonin kulola.
A kulolen, morikè ko: " Subahanalayi, subahanalayi, subahanalayi!
ko bisimilayi, mun ne kèra?
U ko muso mun ne kèra?
A ko e ma a ye?
Aw bè nin moriba filè!
Kabini ne nana ka ji sigi, ko ne bè bò yòrò min, a sinna ka gorowu kè n nò, k'a bè bin n kan, e!
nin kòni kèra kojugu ye dè!
Jòn b'a miiri k'a fò morikè bi sòn nin na? E nyògòn morikèba!
Muso taalen ka taa ji sigi yen nyègèn kònò, ko a bè bò, e ka sin k'i poron a kan, k'i bi bin o kan.
Nin cogo man nyi dè! "
U nana ni jurukisè ka morikè siri k'a da.
U y'a sirilen k'a da sa, k'u b'a bugo, k'u ka ji funfun juru la.
Muso ko u kana a bugo. Nin ye fèn min ye, ni i y'a ye, e y'a fò k'a kè ten, morikè yèrè daròkuma do.
Mògò si tè dinyè rò, cè rò, ni i ye se ka muso ka gundo dòn.
Muso ka gundo, nin ye ncinin ye.
Fènw bè, o ka jugu ni o ye.
Morikè, a ma bin e kan.
A ko a ye muso ka gundo dòn, gundoròncinin, e tun b'o jira a la.
U kana a ci! A ma bin n kan koyi!
N y'o sòrò yòrò min, n y'o bila yen.
Cèw ni musow
N y'a tigè nin kan, a kèra musow ni cèw ye. U tun tè yòrò kelen.
Musow tun b i dama dugu rò, cèw, ulu fana b i dama dugu rò.
Fo cè kelen k'o ko gwan, k'o gwan, k'o gwan.
Cèw ti taa muso yòrò, musow ti taa cèw yòrò.
Cèw kònò gwanna, musow kònò gwanna.
Si ti taa si yòrò, musow bi dama dugu rò, cèw bi dama dugu rò.
Cè surunman kelen bè, o nana ka na fèerè nyini sa, min b'a to cèw ni musow bi gèrè nyògòn ma, ka dòlò nyini, ka di nyini, k'o ni dòlò fara nyògòn kan, k'o kè ka bara fa ka kuruden bila a kan.
Muso bè dugu min kònò, k'o dugu sègèrè.
A surunyanen o dugu la, a nana ka n'i sigi sira la, a ye muso dò ye.
A ko " Muso, na yan! "
Muso nana, muso nalen, a ye koro da dòlò in rò, a y'a di muso in ma.
A ko muso k a min.
Muso ye o sigi a ka da la, ko " O min!
A ko cè ma, ko yèli nin ye mun ye?
A ko nin, min ye nin ye, n ye ka nin min di i ma, nin filè cènyagaji ye.
Muso ko cènyagaji de ye nin ye?
A ko cènyagaji de ye nin ye.
A ko min kèra sa, i bi nin dò soli k'a di n ma. N bi taa ka t'o di an ka kuntigi ma.
Ni n y'o ròjè, n bè o nyini i fè. "
A y'a fa ka taa o di musonin ma.
Muso ka kuntigi, o tògò ye ko Badònba, a ye koroden fa dòlò in nò ka taa a di Badònba ma.
o fana y'o min, o y'o minnen sa, o ko muso tòw ma, o ko: " Muso nana ka na fèn kelen di n ma, o fèn, o ka di kosèbè!
o ko o ye mun fèn ye?
A, u ko o tògò ye cènyagaji.
O ko an ka cè sègèrè.
cènyagaji maa kè fèn min ye, an na sòrò k'o sidòn. "
U nana cè sègèrè. Muso min maa na, u bè filen fa k'a di u ma, u b'o min.
Muso min maa na, u bè filen fa k'a di u ma, u b'o min.
U tilalen o la sa, o tuma na muso bèe wulila ka dòn kè.
" Badònba, cènyagaji!
Badònba, cènyagaji!
Badònba, cènyagaji! "
U kòni y'o fò k'o di nyògòn bolo.
Kabini o kèra sa, musow kòni gèrèla cew la, musow nana, cèw bè dugu min kònò. Musow nana ka na fara cèw kan.
Ka taa o don na ka na bi la sisan na, cèw ni musow si ma sig i dama dugu rò.
I maa taa dugu o dugu rò, i b'a sòrò cèw ni musow, musow bè dugu kòni, cèw fana bè dugu kònò.
N y'o sòrò yòrò min, n y'o bila yen.
Nsonsannin ni Ŋala
N y'a ci nin kan. A kèra nin ye, nin nsonsan kelen.
A taara Ala yòrò,
a ko: " Ala, ne nan'i yòrò, i ka ne kengeliya.
Ne ye fèn ye, n sogo man gèlèn, ko caman ti kun n nò.
N b'a fè i ka ne kengeliya, ni n bè se ka n dogo dinyèso kònò.
Maŋala ko o tè baasi ye!
Nsonsan, e nana ko e ka e kengeliya.
Maa min bi na ko ka a kengeliya, a, o tigi kengeliya bè dè!
Nka ni e nana ko ne ka e kengeliya, n b'i kengeliya.
Fèn si saba bè, n b'u ko f'i ye, ni i sera ka na n'u ye, n b'i kengeliya.
Ni i ma se ka na n'u ye, ne tè se k'i kengeliya.
A, a ko Ala, o fèn si saba ye jumèn ye?
O fò n ye.
N k'o mèn, ni n ye se ka na n'u ye, n bi na n'u ye.
Ni n tè se ka na n'u ye fana, n na f'i ye n tè se ka na n'u ye, n maa dèsè min na yòrò min, n bi n'o f'i ye.
O fèn si saba ye minw ye?
Waraba kungo kònò, o nònò.
N'i sera ka na n'o ye, ne b'i kengeliya.
Bilenmugu, a datu, n'i sera ka na n'o ye, ne b'i kengeliya.
Nama kòrò, a sokè.
N'i sera ka na ni nin fèn saba ye ka na a jira ne Maŋala ye, ne bi i kengeliya.
Nsonsan ko, a ko: nin tè baasi ye.
Maŋala, n bi t'u nòfè, ni n ye u sòrò, n bi na n'u ye.
Ni n ma u sòrò yèrè fana, n na na ka na o fò i ye. "
Nsonsan wulila, a ye baranin nyini, a y'o ta a bolo.
Wara denbatigi, a dalen bè jiri kòrò, a bè sunaa.
Nsonsannin nan'i da jiritu da in la, baranin b'a bolo, a bè to ka a fò: " A b'a fa, a t'a fa, a b'a fa, a t'a fa.
Waraba ko, a ko nsonsan, a ko e dun bè mun sòsòli la?
A ko ne ni mòo de filè sòsòli la yannò.
Ne ka baranin, k'e sin curu ko kelen b'o fa, ne ko a t'a fa, n jènyòonw ko a b'a fa.
Waraba ko, a ko nsonsan, o tè sòsòlikun bò.
Na n'i ka baranin ye.
Ne bi sincuru la.
N'a y'a fa, a y'a fa.
N'a ma a fa yèrè, a banna! "
Nsonsan nana ka baranin don waraba sin kòrò. Waraba y'a sin curu o la, sinyè kelen, baranin fara.
Nsonsan taara n'a ka baranin ye, a tèmèna.
A nana, a ye koji.
Koji ye fèn tolilen ye. Ni i y'a bila yòrò min, bilenw fana bè fèn tolilen de fè.
A ye koji kè ka faa fa ka a sigi, bilen nana nyugunyugu o kunna.
A nana bilen saalo, a ye baranin wèrè nyini, a y'o k'o rò, a y'o fa.
O ye bilenmugu datu ye!
A y'o fana bara fila mina a bolo. A nana suruku kòrò, o fana dalen bè tu kòrò.
A bè sunaa, a nana suruku kòrò in na.
A ko: " A bè se, a tè se, a bè se, a tè se!
Suruku kòrò, a ko nsonsan, a ko e dun bè mun ne kelennakuma na?
A, a ko n tè kelennakuma na dè!
a ko, an bè sòsòli de la yannò, ne ko e bè se ne ni n ka baranin fila kòrò.
Nunnu ko i tè se, ne ko i bè se.
E, a ko nsonsan, a ko o tè sòsòli ko bò!
I n'i ka baranin fila ye, a ye na yèlèn ka a lajè kè! "
Suruku kòrò wulila.
Nsonsan y'a ka karafe ta, a y'a don nama da, a y'i pan, a y'i sigi a kò rò, a n'a ka baranin fila ye.
A bi to ka nama bò, a bi taa a digi,
a b'a bò, a bi taa a digi.
A bi taa Ala yòrò.
A taakan ye Ala yòrò mun ne ye?
" A ko Maŋala ko n k'a sòn, Unhun sokè, Unhun sokè ye n bolo yan, Ŋala mugu ntèentènw!
Maŋala ko n k'a sòn jara nònò, jara nònò ye n fè, ŋala mugu ntèentènw!
Maŋala ko n k'a sòn bilenmugu datu la, bilenmugu datu ye n fè, ŋala mugu ntèentènw! "
A bi to ka namanin bò, a bi taa a cènè.
Ale bè nama kan. Nama sokè nyininen do ale fè kengeliya rò.
N'a ko, n bè nama sokè kan, a, nama bè siga, a bè to k'a fò nama ma, ko Unhun sokè, a bè to ka a bò, a bi taa a digi.
O maa fura kè, a bi nama bò, a bi taa a cènè.
" Maŋala ko n k'a sòn bilenmugu datu la. Bilenmugu datu ye n fè, ŋala mugu ntèentènw!
Maŋala ko n k'a sòn jara nònò, jara nònò ye n fè, ŋala mugu ntèentènw!
Maŋala ko n k'a sòn Unhun sokè la.
Unhun sokè ye n fè, ŋala mugu ntèentènw! "
A bi to ka so bò, a bi taa a digi.
A nana ka na ka na ka na fo a bè se Ala ma.
A ko: " Maŋala, a ko n nana.
Ne nana e ka n kengeliya di ne ma.
E tè se ka kengeliya di ne ma fo ne ka nin fèn saba nyini ka na u jira e la.
U fèn saba de filè nin ye.
Ne y'u nyini, n y'u sòrò.
E, Ala ko e ye nin fèn saba nin sòrò sòròcogo jumèn in nò?
A, a ko fo i maa o sòròcogo fò ne ye.
E, a ko Ala, a ko n'i ko ne ka nin sòròcogo fò e ye, a ko n b'o f'i ye kè.
A ko o fò n ye.
A ko waraba o nònò, n y'o sòrò cogo di?
Waraba denbatigi dalen bè tu kòrò, a bè sunaa.
Ne nana, n ye baranin ta,
n nana n biri tu dawolo la, n ko a b'a fa, a t'a fa, a b'a fa, a t'a fa.
Waraba ko n ma: a, a ko: dwa nson! a k'e bè mun sòsòli la?
A, a ko a, bara de bè ne bolo yan.
Ne ni mògò de bè nyògòn na. Ne ko e sin curu ko kelen b'a fa.
U ko a t'a fa, ne ko a b'a fa.
Waraba ko nin tè baasi ye, a b'a fa, a t'a fa.
o tè sòsòlilòjan bò.
Na a don a kòrò. N k'a lòjè! "
A nana a ka baranin don waraba sin kòrò, a y'a curu o rò sinyè kelen.
Baranin fara, a y'a ka bara bò waraba sin kòrò, waraba ko taa.
A taara n'a ka bara ye.
A nana, a ye koji, a y'o kè ka faa fa.
Koji ye fèn tolilen ye.
N'o kèra ka faa fa, bilen bi munumunu o la, bilen bi munumunu o la.
" N ye o cè k'o kè ka baranin fa.
Ala, o fana sòròcogo ye o ye. o ye bilenmugu datu ye!
N ye bara fila mina n bolo, n taara.
Nama dalen bè jiriba kòrò, o bè sunaa.
N nana n biri namanin fana kòrò, n ko a bè se, a tè se, a bè se, a tè se.
o fana y'a nyininka: e dwa nson, e bè mun ne sòsòli la?
A, a ko ne ni mògò de bè sòsòli la yan.
Ne ko e bè se ne ni n ka baraninw kòrò.
U ko e tè se, ne de ko i ye se an kòrò.
A ko e, dwa nson, o tè juguman ye.
N filè, wuli, i ka a lajè.
o fana wulila, n ye n ka karafe don o da, ka pan ka fili o kò rò.
Fèn saba in, o sòròburuju ye nin ye, Ala!
A, Ala ko, a ko dwa nson, e ye k'i ka fèn saba sòrò ni buruju min ye k'o sòrò ni kengeliya min ye, ne maa kengeliya wèrè don e rò ka fara o kan, o sariya bi gèlèya.
Kengeliya min bè e rò, ne y'e to n'o ye.
E ka taa n'o kengeliya ye. "
Nsonsan taara n'o kengeliya ye.
Nsonsan ni o kengeliya de bè nyògòn na.
Hali bi, a maa se k'i biri kènè jè kan, i bi na tèmèn a na. I t'a dòn nsonsan birilen do.
Nsonsan ka kengeliya, o ye nin ye.
N y'o sòrò yòrò min, n y'o bila yen.
Suruku ka kegunya
A kèra suruku kòrò ye. A ye kegunya ko kelen kè, kabi Ala y'a da, a m'o nyògòn kegunya kè fòlò.
Kòngò digira a la ka kòngò dig'a la ka kòngò dig'a la.
A ye dagaba belebele dila, k'o da a kun, a bi yaala n'o ye.
A mana taa sogo mina, a bè dògò nyini, ka gwakuru turu ka a ka daga sigi ta la ko mòsidaa!
Ni a y'o daga sigi ta la, ale fòlò bi don. Ni daga goniyana, ale b'a fò mòsidaa, mòsidaa!
o bi daga dayèlè, ale bi bò.
Ni o sogo donna, ni ulu ko mòsidaa, mòsidaa!
ale b'a fò: " A ma a fò mòsidaa, mòsidaa ban! "
Ni ulu ko mòsidaa, mòsidaa, ale b'a fò: " A ma a fò mòsidaa, mòsidaa ban! "
Ulu maa sa, a b'o dun.
Ale tora ten.
A taara yòrò wèrè la, a ko daga dò b'ale bolo, o tògò ye mòsidaa.
A taara ka dògò nyini ka gwakuru turu, ka a ka daga ta ka a sigi ta kan.
A donna, ulu y'u sigi o kan.
Daga goniyanen, ale ko mòsidaa, mòsidaa.
Ulu jiginna ka daga dayèlè, ale bòra.
Ulu donna, ulu ko mòsidaa, mòsidaa.
Ale ma kuma.
Ulu ko mòsidaa, mòsidaa.
Ale ma kuma fo ulu sara.
Ale y'o dun.
A segira, a taara dòwèrè la, a ko daga dò b'ale fè, ko o tògò ye mòsidaa.
Ni ale y'o daga sigi ta kan, ale bi don.
U bi yèlèn k'u sigi a kan.
N'o goniyana, o tuma na, ni o ale ko mòsidaa, mòsidaa, u bè daga dayèlè, ale bè bò.
Ni u fana donna, ni u ko mòsidaa, mòsidaa, ale bi daga dayèlè, ulu bè bò, ulu ko o!
o kèlen, a donna.
Daga doniyana, ale ko mòsidaa, mòsidaa.
Ulu ye daga dayèlè, ale bòra.
Ulu donna. Ulu ko mòsidaa, mòsidaa.
Suruku kòrò ma kuma.
Ulu ko mòsidaa, mòsidaa, suruku kòrò ma kuma, ulu ye u suma suu...
Fila sara, kelen o ma sa.
Ale ye daga dayèlè, o y'i pan ka bò.
o bolila ka taga, o tagara ka taa fo nsonsannin,
a ko " suruku kòrò bè ka ko dò kè an na, ko o ka jugu dè! An ka maa bèe sara sisan. "
o y'olu dun, o mògò fila dun, ka taga nsonsan yòrò la, ka taa a fò nsonsannin ye, ko daga dò b'ale bolo, ko a tògò ye mòsidaa.
Ko n'o y'a sòrò, ulu bi sòn k'u b'o mòsidaa ko kè.
Nsonsan ko a ka di e yèrè ye.
A taara ka dògò nyini ka na ka daga sigi ta la. A ye daga sigi ka don, a donnen, a ye i sigi daga kèrè la.
Ulu ye yèlèn k'u sigi daga kan.
Daga goniyana, ale ko mòsidaa, mòsidaa, ulu ma kuma.
Ale ko mòsidaa, mòsidaa, ulu ma kuma.
A nana bilen ka bilen ka bilen, a ko mòsidaa, mòsidaa.
Nsonsannin y'i kanto: " Ni i senkala ma bura, ne tè se ka mòsidaa dayèlè! Mòsidaa, n tè se ka mòsidaa dayèlè!
Ni i nyèkisè ma bura, ne tè se ka mòsidaa dayèlè, mòsidaa, n tè se ka mòsidaa dayèlè! "
A ko mòsidaa, mòsidaa!
Olu ko: " Ni i kankala ma bura, ne tè se ka mòsidaa dayèlè! Mosidaa, n tè se ka mòsidaa dayèlè.
Ni i kunkolo ma bura, ne tè se ka mòsidaa dayèlè, mòsidaa, n tè se ka mòsidaa dayèlè. "
Ulu ye u suma dòonin...
A kèra u nyèna ko a salen do. A segira, a ko mòsidaa, mòsidaa.
Ulu ko: " Ni i kòkolo ma bura, n tè se ka mòsidaa dayèlè, mòsidaa, n tè se ka mòsidaa dayèlè. "
Fo ka suruku kòrò sa.
Suruku kòrò salen, a ye daga dayèlè, ka suruku kòrò bò k'o fili, k'o ka daga ci.
Suruku kòrò yèrè m'o nyògòn kegunya kè fòlò!
N y'o sòrò yòrò min, n y'o bila yen.
Suruku ni numunkè
Nin kèra numun dò ye. o bè nègè dila.
Suruku kòrò, o taara ni nègè dò ye, ka t'o di numunkè ma, k'a k'a kè muru belebele ye, k'a b'a kè bawòròmuru ye.
Numunkè y'o minè, k'o d'a kòrò.
o y'o d'a kòrò minkè, suruku kòròba taara.
Surukuba taalen, numunkè y'o nègè ta, ka n'o don fan na, k'a b'o dila.
Bakòrònin, o bolibatò n'a ka nègè nana, ka na a fò numunkè ye, ko " numunkè, ko mòn, n ka nègè dila, i k'a kè muru nyuman nyuman ye, k'a di yan.
Surukuba nyèdon cayalen bè sisan, ne bè na nin kè ka suruku dò faga.
A, numunkè ko bakòrònin, i filila dè, a ko nègè min bè ta la n bolo, o ye suruku ta ye.
Ni e fana, n'i nana n'i ka nègè ye, ko n k'a kè muru ye, a, ne kònò gwanna.
A ko ayi, i kònò kana gwan.
Ne mago tè suruku la, sanko a ka nègè.
o ka nègè min ye i bolo, o fara ne ta kan ka kè muruba kelen ye, k'o dulon n kèrè la.
A ko wula maa se, k'i ka na. "
Numunkè y'o fò bakòrònin ye, numunkè ye muru fara nyògòn kan ka kè muruba kelen ye, k'a bila bakòrònin ye.
A, wulada selen, bakòrònin ko a bi na. A nanen, o ye suruku sonsorolen sòrò numunkè ka fanda la fana fè.
o segira a kò, ka t'i sigi so kòfè.
o jòlen bè so kòfè k'i suma.
Nsonsannin bè na.
o nanen, o ko: " e, ko kòrò bakòrò, e dun sumalen bè mun na?
O ko n dògò nsonsan, ne ye kuma fò bi, hali ne fa m'o nyògòn fò!
O yèlèla, k'e fa m'o nyògòn fò?
Ko an, o ye mun kuma ye?
Ne ko n dògò nsonsan, n tè se ka kuma fò.
Ko cè, a fò sa!
Ko n dògò nsonsan, ne taara numunkè yòrò la bi, numunkè, a tògò ko Kariba, ne taara Kariba yòrò la, n taara a sòrò, a bè nègè fan.
Jaa nègè, o ye suruku ta ye.
Ne taara numunkè yòrò, ko a k'o kè muru ye, a ko suruku ka nègè bè, ko o fana bè kè muru ye.
Ne k'a ma, a k'o fara n ta kan, n ko n mago, a tè suruku la, sanko a ka nègè!
Ne b'o kè muru kelen ye k'a dulon n kèrè la.
Ne fa m'o nyògòn fò.
Nsonsannin ko e, i fa m'o nyògòn fò! O yèlèla è, è, è!
I jò, i ka n kònò! "
Daro belebele b'o fè a ka so, o taara o ta ka na n'o ye, ko " kòrò bakòrò, ne kòròkè ye e ye!
Aw tè fara janfa la.
Ni i ma ne janfa, ne bè nègè sòrò k'a di i ma.
Bakòrònin ko i b'a sòrò?
Ko ònhòn.
K'i b'a sòrò?
Ko ònhòn.
An ka taa.
Nsonsannin ko sisan, i ka bila ne kò. "
Ko bakòrònin ye tugu a kò sa.
U nana se kòlònda la.
Daroba bè nsonsannin bolo, o ye a kulokulo k'a ci dugu ma.
A y'a mankan bò kalakalakala!
ka sin k'a ci dugu ma tali!
ka wuli k'i jò ko: " Nyèganw den, fusew den, caju den! E surukufagabakòrò, i ye dò faga donkò, ka dò faga kununkò, i y'o kali i buranmuso ye.
Ne yèrè nsonsannin, ne y'i deli ka dèsè o la, i ko min ye numunkè ka fanda la, i bi n'o faga, o b'i ka sabanan ye. "
Bakòrònin, a ko: " nboo!
Kòlòndalamuso ko a ye tèmèn! A b'aw nyè! "
U tèmènna, u nana se gèlè kòrò. o y'a sòrò gèlè, a falen bè.
A y'a ka daro kulokulo, k'a ci dugu ma cèkòròbaw cè rò yen, ka wuli ka i jò, ko: " Nyèganw den, fusew den, caju den, e surukufagabakòrò,i ye dò faga donkò, ka dò faga kununkò, i y'o kali i buranmuso ye, ne yèrè nsonsannin, ne y'i deli ka dèsè o la, i ko min ye numunkè ka fanda la, i bi n'o faga.
o bi i ka sabanan ye. "
Bakòrònin wulila ka i jò, a ko nboo!
Cèkòròba yèlèla: " Wò, a ye tèmèn, a b'a nyè! "
U tèmènna, u tèmènna ka taa se kogonin kurunin ma, numunkè sigilen bè kogonin kuru kòfè.
U sera kogonin kuru ma, u selen kogonin kuru ma.
Nsonsannin ye daro kulokulo, ka wuli ka o ci dugu ma, ka wuli k'i jò, ko: " Nyèganw den, fusew den, caju den, e surukufagabakòrò, i ye dò faga donkò, ka dò faga kununkò, i y'o kali i buranmuso ye, ne yèrè nsonsannin, ne y'i deli ka dèsè o la.
I ko min bè numunkè ka fanda la, i bi n'o faga, o b'i ka sabanan ye. "
Bakòrònin ko nboo!
Suruku kòrò, a ye i kanto, ko " un? a ko numunkè, nin tè ba kan ye dè! Nin tè ba kan ye!
E, numunkè ko a, ko ba kan na k'a ye! "
Nsonsannin segira o kan,
" ko nyèganw den, fusew den, caju den, e surukufagabakòrò, i ye dò faga donkò, ka dò faga kununkò, i y'o kali i buranmuso ye, ne yèrè nsonsannin, ne y'i deli ka dèsè o la,
i ko min ye numunkè ka fanda la, i bi n'o faga, i bi i ka sabanan ye! "
Bakòrò ko nboo!
Surukuba ko " numunkè, dogoyòrò nyini n ma.
Numunkè ko a, ko dogoyòrò tè yan dè!
Ko e ka foroba dulonnen do?
Ko un, ko don o kònò sa! "
Suruku kòrò, a y'i kuru o kònò, o dulonnen san fè.
U nana ka na se fanda la.
Nsonsannin wulila ka i jò, ko: " Nyèganw den, fusew den, caju den, e surukufagabakòrò, i ye dò faga donkò, ka dò faga kununkò, i y'o kali i buranmuso ye, ne yèrè nsonsannin, ne y'i deli ka dèsè o la, i ko min ye numunkè ka fanda la, i bi n'o faga, o bi i ka sabanan ye. " "
E, numunkè ko è, a ko suruku dun ma na koyi!
Bakòrò ko a ma na?
Ko un, a ma na!
Ko a ma na?
ko n ka muru di n ma! "
A ye muru di, a y'a ka muru d'a ma.
A ko è, ko numunkè, è surukuba ma na? Nin sennòcè jugu min bè n nyèna, e ka fanda la, a ye jumèn ye?
Numunkè ko un, ne ka wulu tun bè dumuni kèla yan. A ko ulu sennò ye o ye.
Ko nin ye e ka wulu sennò ye?
A ko ònhòn!
Ko nin ye e ka wulu sennò ye?
A ko ònhòn!
Ko nin ye e ka wulu sennò ye?
A ko ònhòn!
A ko baasi tè, ko suruku kòrò ta, an b'a nyènabò bi.
Ko ne bè suruku de faga mènè!
Ko numunkè, e ka foroko dulonnen do?
A ko bakòrò, e ta ye ko sègèsègè ye sa!
I ni nsonsan nana, o maa sègèsègèli min kè, e bakòrò fana, e b'o sègèsègè.
O ye ne ka nin foroko ye.
Ne ye nin ta n fa kò, ne fa fana y'a ta a fa kò.
E, e b'o sègèsègè!
Nin nyògòn foroko kòròba, kabini e mòkè ka foroko, o dulonnen bè, o falen bè ji la, o ti toni. "
Suruku kòrò ye nyègènè kè shyaa!
A bòra foroko wo fè, bakòrònin girinna ka sin o ma, ko " wa, na ne ka min! "
A y'i bolo ta k a yankan k'e b'o da foroko la minkè, surukuba ye foroko fara pan!
k'i bugubugu bèrèbèrè ka taa kungo kolon nyèfè.
Bakòrò taara ni a ka nègè ye.
N y'o sòrò yòrò min, n y'o bila yen.
Suruku ni Ndòolen
Nin kèra ni suruku kòròba ani ndòolen ye. Ko ni min sera ka jiminnògò laminè ka tèmèn nin kan.
o kèlen, ndòolen ko suruku kòrò t'ale bò.
Suruku ko: " Ndòolen nyògòn kònò misènnin, ko ale bè se ka jiminnògò laminè, ko ndòolen si bè, a tè se ka a laminè.
U ko baasi tè, ko u ka wuli.
Ko u bi taa fo kòròngòli la, u bè kènyèka. "
Halisa, ndòolen bè taa den da yeninnò.
Samiyèda fè, kalo segin mana se, u bi taa yeninnò, o yòrò dò de tògò ko kòròngòli.
U wulila k'u bi taa yen.
U nana dankan na ka na ji min bada la, ka kènyèka magèn.
U taatò, u tèmènna dugu dò la. Ulu ye ndòolen lajò ka dònkili da,
" ko ndòolen yo, na ji min!
Ko kòrò ndòolen, na ji min, ko n t'a fè.
Jujuju maa na, ji ka di jujuju ma, ko n t'a fè.
Namafèrè maa na, ji ka di namafèrè ma, ko n t'a fè. "
Surukuba y'i kanto o la:
" ko kòrò ndòolen, i ka jujuju ye jòn ye?
Kòrò ndòolen, i ka namafèrè ye jòn ye? "
" A ye na, an taa! "
U tèmènna o dugu la, u taara se dugu wèrè ma. Ulu ye ji ta k'a lajò sira la.
" Ko ndòolen yo, na ji min!
Ko kòrò ndòolen, na ji min, ko n t'a fè.
Jujuju maa na, ji ka di jujuju ma, ko n t'a fè.
Namafèrè maa na, ji ka di namafèrè ma,
ko n t'a fè. "
Surukuba y'i kanto,
" ko kòrò ndòolen, i ka jujuju ye jòn ye?
Kòrò ndòolen, i ka namafèrè ye jòn ye? "
U tèmènna o dugu la, u taara se dugu wèrè la. Ulu ye ji ta k'a lajò sira la.
Ndòolen bè pan, ale bè tagama a sen na.
U selen o dugu ma, ulu ye ji ta k'a lajò sira la.
" Ko ndòolen yo, na ji min!
Ko kòrò ndòolen na ji min, ko n t'a fè!
Jujuju maa na, ji ka di jujuju ma, ko n t'a fè.
Namafèrè maa na, ji ka di namafèrè ma, ko n t'a fè. "
Surukuba y'i kanto o la:
" ko kòrò ndòolen, i ka jujuju ye jòn ye?
Kòrò ndòolen, i ka namafèrè ye jòn ye? "
Jaa, o y'a sòrò jiminnògò bi nyininka ka suruku kòrò mina.
U tèmènna, u taara se dugu wèrè la. Ulu ye ji ta k'u kunbèn.
Ndòolen fòlò sera.
" Ko ndòolen yo, na ji min.
Ko kòrò ndòolen, na ji min, ko n t'a fè.
Jujuju maa na, ji ka di jujuju ma, ko n t'a fè.
Namafèrè maa na, ji ka di namafèrè ma, ko n t'a fè. "
Suruku kòrò sera o kò, " ko kòrò ndòolen, i ka jujuju ye jòn ye?
Kòrò ndòolen, i ka namafèrè ye jòn ye? "
U tèmènna o dugu la, u taara se dugu wèrè ma. Ulu ye ji ta ka u kunbèn.
" Ko ndòolen yo, na ji min, ko kòrò ndòolen, na ji min.
Ko n t'a fè.
Jujuju maa na, ji ka di jujuju ma, ko n t'a fè.
Namafèrè maa na, ji ka di namafèrè ma, ko n t'a fè. "
Suruku kòrò sera, o ma se ka fèn fò!
o ko kòrò ndòolen, o ye o fò kòrò ndòolen, o sinna ka seri ka bin.
U ye ji da suruku kòrò kan rò, suruku kòrò, a y'o min.
o tuma na, ndòolen tèmènna ka taa den da yeninnò.
Suruku kòrò danna o dugu la ten, ndòolen tèmènna ka taa den da, fo fobònda selen, o sòròla ka na.
o nanen, o sòròla ka na wòte bò, ko ndòolen ka jiminnògò ni suruku kòrò ta, ulu tè kelen ye.
Ndòolen, kabi tilema mana bò, ulu ka ji min sinyè saba de tilema kònò. Suruku dun tè se ka tile fila kè, n'a ma ji min.
o tuma na, u farala nyògòn na.
Ndòolen y'a dan.
o bè jiminnògò laminè ka tèmèn suruku kòrò kan.
N y'o sòrò yòrò min, n y'o bila yen.
Kungosogow ni nkèerènnin
Nin kèra kungosogo caman nin ye.
U ye nyògòn dalajè, k'u ka taa sinyèta, ko ni min sera ka bèe bin, ko u bè misi di o ma.
O y'a sòrò, misiw bèe faralen do nyògòn kan, ulu bèe lajèlen, nin ye maa kelen ta ye.
U bè kungo kolon kònò.
U taara, sama, ani jè, ani dagè, k'ulu ka kòrò tòw ye, olu ye se bèe lajèlen na.
o tuma na, ni u taara sinyètayòrò la, maa min maa ulu bèe bin, o ni tòw tè sinyèta bilen.
U taara.
Min ni sama maa nyògòn minè, sama b'o bin, o bi sa.
Min ni sama maa nyògòn minè, sama b'o bin, o bi sa.
Òwò, a sera nkèerènnin ma, o ni sama ye nyògòn sòrò, o ni sama kelen ka nyògòn sòrò.
Sama y'a fò tòw ye ko a bi nkèerènnin don a senfuran cèla, ko ka boli n'o ye, k'o bi sa.
o y'a sòrò nkèerènnin kòli fila jalen do a kòfè.
U ye sinyèta.
Nkèerènnin y'i kanto, ko: " Filè, filè, sènsèmuguse!
Cè surun na cè jan bin, sènsèmuguse!
Cè surun na cè jan bin, ka kelen ka fila, k'a taara i da dugu ma, sènsèmuguse! "
Gedewu!
o y'i kòli fila gengen sama sen sònin na, ka sama pèrè dugu ma.
Kungosogow yèlèla:
" O! k'a ye sama bin, a ye sama bin!
Dagè ko a ni dò wèrè ka ta. Ko a ma sama bin, k'a ye nanbara kè.
Òwò', u ko dagè yèrè ka na. "
Dagè nana ka n'i jò, k'a b'i sen ta k'o d'a kan. A sinna ka pan, k'i nòrò o senfuran cèla.
A ko: " Filè, filè, sènsèmuguse!
Cè surun na cè jan bin, sènsèmuguse!
Cè surun na cè jan bin, ka kelen ka fila, k'a taara i da dugu ma, sènsèmuguse! "
Gedewu!
A y'o bin!
o ko: " E, a ye dagè bin, a ye dagè bin! "
Jè ko o ni e ka ta.
o y'a sòrò, jè kuntègè jannen do ka tèmèn kungosogo bèe kan.
o y'i kun jan ka sin ka na, òwò, ka na.
A bi sen d'a kan yòrò min na, a y'i pan ka na i nòrò o nyèkuru la.
A y'i nòrò o nyèkuru la minkè, o kòni y'i munumunu n'a ye, k'i munumunu, k'i munumunu, k'i munumunu.
A y'o dawolo nyimi k'o nyin fila bò kènè ma!
Ka sòrò ka jigin ka n'o minè a sen ma, o tuma, jè y'a kun suli, k'a b'a nyini.
o bè nyininatuma min na, a segira a ka dònkili kan ko:
" Filè, filè, sènsèmuguse!
Cè surun na cè jan bin, sènsèmuguse!
Cè surun na cè jan bin, ka kelen ka fila, k'a taar'i da dugu ma, sènsèmuguse! "
Gedewu!
A y'o bin, a kelen y'o bin.
Kungosogo ye tègèrè fò a la, ko misiw ka d'a ma, k'a ni dò wèrè tè sinyèta.
o tuma na, u ye misiw bèe lajèlen di nkèerènnin ma.
o tuma na, nkèerennin ta kèra misi ye.
o nana so, ka na misiw kalifa cèkòròba dò ma, ka dingè sen ka don o rò.
o tuma na, o cèkòròba, o jamu kèra ko Jalo.
o ti nkèerèn dun. o tuma na, olu ta kèra misiw ye.
N y'o sòrò yòrò min, n y'o bila yen.
Ka sigidalafɛn duntaw matarafa walasa ka an ka baloko ɲuman sabati
Kɔlɔsili.
Nin gafe dabɔkun ye bɛɛ ka se k'i mago ɲɛ a la.
Fɛn bɛɛ tɛ a kɔnɔ wa kalanlenko tɛ.
A labɛnna ka sinsin baloko jogow kan walasa ka togodalamusow ni sannikɛlaw kunnafoni balofɛnw kunkankobaw kan, balofɛn minnu b'an bolokɔrɔ an ka sigida la ani minnu bɛɛ doni julabaw fɛ ka bɔ jamana wɛrɛw la ka na don an faso kɔnɔ.
Sigida balofɛn minnu ye sɛnɛtaw ye ani minnu tɛ sɛnɛ, olu suguya ka ca Mali la.
A bɛɛ tɛ se ka kɛ nin sɛbɛn na.
Damadɔ de tara an fɛ k'olu kɛ misaliw ye, k'u nafa n'u magoɲɛw jira baloko ɲuman sira fɛ.
Balofɛn minnu bɛ bɔ jamana wɛrɛw la ka don an ka suguw la, o dunfɛnw bɛ gɛlɛya ni kɔlɔlɔ minnu don an faso kɔnɔ, gafe in bɛ sinsin olu de kan.
Gafɛ daminɛni kumabaw
Ka balo dunfɛnw na, nɔgɔ ni bagaji bagamaw ma kɛ minnu na
Farikolo baloko ɲuman fɛnw
Sumanw, jirimafɛn ni nakɔkɔnɔfɛn duntaw, kumafɛnw, suguya ka kan ka caya an ka forow la ani an ka duntaw la
Sumanw
Malo jumɛ ka kan ka dun ?
Alkaaman bɔɔra mi ?
Buru jume be dun ?
Kumafɛnw
Sogo, nɔnɔ, fan ani jɛgɛ
Nɔnɔmugu bɛɛ bɔ mi ?
Tulu ni nalakɛfɛnw bɛ sɔrɔ jiri minnu na
Najinin kɔlɔlɔw
Jirifuraw, nakɔ fenw
Basijirinin, Jiri barikaman
Hakilinan kumabaw
Ni gafɛ ni be magoɲɛ cogo di?
A bɛ na mago ɲɛ kunafoni dili na jɛnsɛni na.
Ja mi jiralen don ni muso yɛ b'aw bilasira ani misaliw walawalali ka ɲɛsi mi ye dugalen ye.
An ka anw janto an ka dumini kɛtaw la : walassa kɛnɛya ka sabati, sɔrɔ ka jiriwa, sigida ka lakana
Gafe daminɛni kumabaw.
A bɛ san caman bɔ bi, a kɔlɔsira Afiriki Tilebinyanfan jamanaw kɔnɔ, ko yɛlɛma belebelew donna baloko jogow la an ka duw kɔnɔ, duguba ani togoda bɛɛ la.
Kun caman bɛ se ka kɛ ka nin jogoyɛlɛma ɲɛfɔ.
Dunfɛn minnu bɛ bɔ jamana wɛrɛw kan ka na don an ka jamana kɔnɔ, olu bɛ masiri ka ɲɛ, u sɔngɔ ka nɔgɔ wa u dilan ka di.
Dɔw b'o jate tilekurako dakun fɛ.
Duminibaarayɔrɔ cakɛdaw bɛ nafolo caman de ta k'a don nin dunfɛnw mankutu ɲumanw ganseli fɛɛrɛw dafɛ. O baara bɛ waleya u fɛ arajo-sow ni jabaraninsow la. O yɛrɛ t'u bɔ. U bɛ wuli ka bɔlɔnkɔnɔna ni sugukɔnɔna kɛnɛw minɛ k'olu kɛ u ka dunfɛnw ganselikɛnɛw ye.
Fɛɛrɛ min yɛrɛ bɛ sanga la u bolo o sira kan, o ye mɔgɔkelenbɔrɛ manamaw dilanni ye k'a bɛrɛ bɛn jama ka sɔrɔ hakɛ ma.
A dun ka kan ka to an hakilila k'a fɔ ko dunfɛn minnu bɛ dilan duminibaarayɔrɔ cakɛdaw fɛ, ka bɔ kɔkan ka don an ka jamanaw kɔnɔ, n'a misali dɔ ye najinin ni nɔnɔ ni buuru ni kɔkan malomisɛnnin ye, nin bɛɛ kɔlɔlɔ fanga ka bon an ka sigida kan:
Sigida sɔrɔko nasira la.
Yani an ka sigida cikɛlaw ka sɛnɛfɛn duntaw san sɔngɔ bɛrɛma na, an bɛ taa an doni dunfɛnw kɔrɔ minnu bɛ bɔ kɔkan k'an ka cikɛlaw ka sugu tiɲɛ, k'u ka sɔrɔ nagasi.
Sigida kɛnɛyako nasira la.
Dunfɛn najinin, minfɛn soda, nin bɛɛ kɔgɔko n'a sukaroko damatɛmɛnen don.
Dunfɛnw dafalanw don.
Wa olu caman de bɛ kɛ sababu ye ka fununbana ni sukarobana lase hadamaden ma.
Sigida lamini lakanani nasira la.
Nin dunfɛnw bɛ kɔlɔlɔ saba de lase hadamaden ma, foro ni dumunitasa cɛ :
foro kɔnɔ : nɔgɔ bagamaw bɛ don sɛnɛfɛnw na forokɛnɛbaw kan, olu bɛ dugukolo ni ji tiɲɛ ;
bayɛlɛmani sira kan : Dunfɛn ninnu bɛ dilan duminibaarayɔrɔ cakɛdaw fɛ ni fɛɛrɛ cɛjuguw ye minnu bɛ dankari lamini na ;
u doni ni k'u lase u feereyɔrɔw la : dunfɛn ninnu bɔyɔrɔ ka jan o ye janya dan ye wa o senfɛ, nɔgɔmafɛn caman bɛ k'u la k'u mara. O nɔgɔmafɛnw fanga bɛ sigida tiɲɛ.
Ka balo dunfɛnw na, nɔgɔ ni bagaji bagamaw ma kɛ minnu na.
Sɛnɛko nɔgɔ ni bagaji bagama dilannicakɛdaw fanga nana nɔgɔ bagamako jiidi sɛnɛ kɛcogo fɛɛrɛw la diɲɛ ɲɛfɛ.
Bɛɛ dun b'a dɔn k'a fɔ ko fɛn minnu bɛ kɛ sumanw ni jiriw kɔrɔ, olu bɛ bana lase hadamaden ni baganw ma, u bɛ sigida lamini tiɲɛ.
Ɲininikɛlaba mɔgɔ faamuyalenba dɔw ka jateminɛw y'a sɛmɛntiya ko kansɛribana ani cɛyadɛsɛbana caman ju bɛ bɔ dunfɛnw na, nɔgɔ bagama kɛra minnu kɔrɔ.
Nɔgɔ bagama donni sumanw ni jiriw la, o kɔlɔlɔ ka bon kosɛbɛ.
A bɛ dugukolo nagasi wa san o san, dɔ de bɛ fara a tiɲɛninɔ hakɛ kan ka taa a fɛ.
Nɔgɔ bagama minnu bɛ kɛ dunfɛnw na walasa k'u lamara ka ɲɛ, misali la, n'a dɔw ye fiyɛtaw ye n'u bɛ so kɔrɔ, olu baga ka farin ka tɛmɛ.
Fugandugukolo nɔgɔ y'a feere tɔgɔ ye.
Seereya caman y'a sɛmɛntiya k'a fɔ ko du caman kasarala k'a sababu kɛ kɛnkɔnɔw ni fogon-fogondimiw ye.
Nɔgɔ bagama kɛra suman ni balofɛn minnu kɔrɔ i n'a fɔ tomati ni pɔmitɛri, olu marali kuntaala man jan.
U timiya fana man bon.
Cikɛla minnu ka sɛnɛkomago dɛnnen don nɔgɔ bagama la, olu bɛ jɔnyajuru la.
O jogo min tara u fɛ, o b'u wajibiya, san o san, u ka nɔgɔ bagama ni furakɛlijiw san, hali n'u sɔngɔ yɛlɛnna.
O jɔnyajuru bɛ cikɛla lase jurujuguta dingɛ kɔnɔ.
O cikɛla masinaw ka baara kɛcogofɛɛrɛ b'u yɛrɛ ka sɛgɛn juguya, ka cikɛko nɔgɔ bagama dilannicakɛdaw ka sɔrɔ jiidi.
O bɛɛ n'a ta, kɛ cogo laadalamarali nɔgɔmanw musakaba tɛ bɔ mi na b'an bolokɔrɔ sigida la : marali bɔrɔ kɔnɔ, bugurinjɛ ani malijirinin mugu...
Nɔgɔ ni bagaji bagamaw : KƆLƆLƆW.
Sigida, kɛnɛya, sigida sɔrɔ, sɛnɛ yɛrɛta.
Sɛnɛ yɛrɛmahɔrɔnya kɛli ye balo kɛcogo ɲuman ye diɲɛ kɔnɔ.
Sɛnɛ yɛrɛmahɔrɔnya kɛli ye balo kɛcogo ɲuman ye diɲɛ kɔnɔ.
Jateminɛw y'a jira ko cikɛ cogoya min bɛ bange hadamaden ni baganw ka kɛnɛya sabatili la, n'a tɛ dugukolo lafu, o ye cikɛcogo ye min bɛ sinsin sigida lamini lakanani kan.
Dɔw b'a weele ko sigidalakanani ani sigida yɛrɛmahɔrɔnya sɛnɛ.
Sigidalakanani ani sigida yɛremahɔrɔnya sɛnɛ lakodɔni don diɲɛ cakɛdabaw fɛ i n'a fɔ "FAO" k'a kɛ cikɛ cogoya ye, min bɛ se ka jɔ diɲɛ ka baloko kɔkɔrɔ.
A kɛcogow bɛ sinsin fɛɛrɛ dɔw kan minnu bɛ tali kɛ cikɛ ladalafɛɛrɛw la.
Ka diɲɛ ka baloko sabati, a bɛ sinsin farafinnɔgɔ ni sigida nɔgɔw kan.
Ka banaw ni ntɔnw kunbɛn n'an ka laadalafurakɛlifɛɛrɛw ye jiriw la i n'a fɔ malijirinin, foronto, layi walima jiri suguya wɛrɛw.
Sɛnɛ kɛcogo dɔ fana bɛ yen n'o ye sɛnɛfɛnw farafarali ɲɔgɔn kan kɛnɛ kɔnɔ, ka fɛnɲɛnamagɛnfɛnw sɛnɛ u nɔfɛ foro kɔnɔ walasa ka sumanw lakana.
Foro bɛ se ka labɛn fana ni gabakurunsira ni balanw ni jirikɛnɛsinsanw ye.
Dingɛninkɔnɔsɛnɛ an ko min ma ko "Zayi", o fana ye sɛnɛ kɛcogo fɛɛrɛ dɔ ye.
Binbalan fɛɛrɛ bɛ dɔ bɔ foro jikomago la ni sumaya marali yɛ foro kɔnɔ.
Sigidalakanani ani sigida yɛrɛmahɔrɔnya sɛnɛ ye sɛnɛ kɛcogo fɛɛrɛ caman de faralen ye ɲɔgɔn kan min bɛ dɛn sigida lakanani hakilila kan.
Baloko yɛrɛ tiguiya ye hakilinaba ye diɲɛ ka baloko dɛnnen don ale min na.
Cikɛlaw ka yɛrɛta n'u ka dɔntaw dondalali bɛ fara o kan.
Farikolo baloko ɲuman fɛnw.
Ka balo dunfɛnw na nɔgɔ ni bagaji bagama ma kɛ minnu kɔrɔ, o bɛ hadamaden ka kɛnɛya sabati.
Nka, an bɛ se k'an sinsin kulu jumɛnw kan walasa baloko ɲuman bɛ jiidi an bolo sigida la ?
Baloko mago dɛnnen don hadamaden ka fɛn damadɔ la : si hakɛ, cɛkunda ani musokunda, fanga girinya sira fɛ hakɛ ani farikololabaara cogo.
Sukaromafɛnws, olu jɔda ka bon farikolo ka fangako sira fɛ : a bɛ se 55 fo 65 ma kɛmɛsarada la dumuni kɛko kelen o kɛko kelen.
Sukaromafɛnw bɛ sɔrɔ sumanw na i n'a fɔ ɲɔ, keninge, malo, pɔmitɛrɛ, bananku, ku... o n'a ɲɔgɔn fɛnw wɛrɛw.
Tulumafɛnws, olu bɛ mara farikolo fɛ, k'a tulukomago ɲɛ, ka fanga don farikolo la : 20 fo 30 kɛmɛsarada la.
Tulumafɛnw bɛ sɔrɔ fan, nɔnɔ ani tulu bɛɛ sɔrɔ minu na.
Kolo sinsinnanw, olu bɛ fara ɲɔgɔn kan farikolo la ka sogobu ni pasa ni hakili sinsin : 10 fo 15 kɛmɛsarada la.
Kolo sinsinnanw bɛ yen :
minnu bɛ sɔrɔ baganw fɛ.
O bɛ sɔrɔ fan, jɛgɛ ani nɔnɔ na ;
minnu bɛ sɔrɔ jiriw fɛ, olu da ka nɔgɔn wa u nafa ka bon farikolo la. An kana u kɛ bolokɔfɛfɛnw ye. U bɛ sɔrɔ sɔsɔ ni sumbala la.
Farikolo mago bɛ fɛ minu na o de ye :
An ka balo an ka dumini fɛwn cama tile kɔnɔ minu bɛ sɛnɛ ani minu tɛ sɛnɛ.
Dumimu minu fanga ka dɔgɔ duntaw la.
Dumini minu fanga ka bo duntaw la.
Sugaroma fɛnw ani tuluma fɛnw K'olu dogoya.
Nɔnɔma fɛnw ani sɔgɔma fɛnw K'olu fana dogoya ka hakilito jiritaw la ani sɔsɔ ni sumbala ta.
Jiridɛw ni nakɔ fewn Olu dun caman tile kɔnɔ suguya duru.
Sukaromafɛnws K'olu dun dumini kɛ waati bɛɛ.
Jiman fɛwn Olu mi sanga ni waati bɛɛ.
Farikolo mago bɛ witamines do la minnu bɛ sɔrɔ dumnifɛnw do la.
Nga, an kana dan ninnu dɔrɔn ma. An ka balo dunfɛnw na, farikolo mago bɛ balo minnu na, n'a yɛrɛ tɛ se k'u dilan.
Hali n'a hakɛ man ca, u jɔda ka bon wa u bɛ mago belebele ɲɛ farikolo la.
An bɛ ni farikolo magoɲɛfɛnw sɔrɔ jiridenw, nakɔ fɛnw ani jiribuluw la minu bɛ sɛnɛ ani minu te sɛnɛ.
Afiriki sumanw bɛ ɲɔgɔn ɲɛ farikolo magoɲɛ sira kan.
Farikolo bɛ balo magofɛn min na n'a yɛrɛ tɛ se k'a dilan "A" :
o jɔda ka bon ɲɛ ka yeeli la ka fara wolo ni ninakiliminɛnw kan. U bɛ sɔrɔ mangoro ni karɔti la ka caya.
A ka ca datu la kosɛbɛ.
Seereya dɔw yɛrɛ y'a sɛmɛntiya k'a fɔ ko an ka mɔgɔkɔrɔbaw ka dunfɛn belebele don. Wa ale de kɛra sababu ye k'u ka yeeli jiidi, ka kolokɛnɛya di u ma u ka waatiw la.
Farikolo mago bɛ balo min na wa n'a yɛrɛ tɛ se k'a dilan "D" : o jɔda ka bon kolo dilanni n'a sinsinni na.
Ala bɛ sɔrɔ jɛgɛw la.
Farikolo mago bɛ balo min na wa n'a yɛrɛ tɛ se k'a dilan "B1", "B2", "B12", olu jɔda ka bon farikolo ka fanga sɔrɔli, sogobu lakanani ni joli ka baara kɛko ɲuman na farikolo la;
Farikolo mago bɛ balo min na wa n'a yɛrɛ tɛ se k'a dilan "C" o bɛ farikolo labɛn k'a dɛmɛ ka banakisɛw kunbɛn, k'u kɛlɛ ; sumayabana b'o la ka fara nɛgɛtigɛbana juguman kan.
A farikolo balofɛn bɛ sɔrɔ lemuruba ni lemurukumuni na ka caya.
Farikolo magofɛn "Acide folique", n'a jɔda ka bon joli dilanfɛn kelen baarali la.
Ala bɛ sɔrɔ pinari ani jiri bulu wɛrɛw.
Duntaw ka kan ka kɛ farikolo magoɲɛfɛn ye minnu jɔda ka bon joli dilanni n'a sanuyali la nka ni farikolo yɛrɛ tɛ se k'u dilan :
Kolo sinsinnan kalisiyɔmu, sinji dilanni.
Nin bɛ sɔrɔ nɔnɔ na.
"Fluor" o bɛ ɲi lakana.
A bɛ sɔrɔ tamarɔw, te...
"Fer" jɔda ka bon joli dilanni na farikolo la.
U ka ca sirabulu ni epinaribulu la.
Iyɔdi ka foolo ni lamɔbaliyajoonadɛsɛ kɛlɛ.
Ale bɛ sɔrɔ sumbala la.
"Phosphore" o jɔda ka bon hadamaden ka lamɔjoona na.
Ale bɛ sɔrɔ dasɔgɔ la.
"Potassium" n'an b'o weele ko sɛgɛkatanin, o nafa ka bon hakili ni pasaw kan.
O caman bɛ sɔrɔ namasa dunni senfɛ.
An kana ɲina ji sanuman minni kɔ.
An b'o caman sɔrɔ kankaliba ni dabilenin fɛ.
Ani...
Di : Di ye balofɛn ni dunfɛn barikamaba ye.
Fɛn jilama don min bɛ dila didenw fɛ. Sukaro ni sɛmɛnanw ni witaminiw ni sɛmɛ sinsirinnanw b'a la. Nin kelen-kelen bɛɛ ka ɲi farikolo ma.
Nafa b'a sukaro la ka tɛmɛ sukaromugu jɛman kan.
Sumanw, jirimafɛn ni nakɔkɔnɔfɛn duntaw, kumafɛnw, suguya ka kan ka caya an ka forow la ani an ka duntaw la.
Sɛnɛfɛn suguya ka ca : ɲɔ, keninge, malo, fini, sɔ, ku, bananku...
wa u siko fana bɛ o cogo la.
Fɛn caman sɛnɛni foro la samiyɛ fɛ, o bɛ kɛ sababu ye ka sumantigɛ sabati.
Tiɲɛni ma na don foro kɔnɔ cogo o cogo la, dunfɛn dɔ bɛ sɔrɔ k'a tigɛ.
Sumantigɛ baaraw bɛ fɔ-fɔ ɲɔgɔn kɔ o cogo la.
Dɔw bɛ kɛ ka bolodɛsɛ waati kunbɛn.
Dumunifɛnw na, sumanw, kumafɛnw, jirimafɛn ni nakɔkɔnɔfɛn duntaw bɛ fanga don farikolo la.
Dumuni suguya ka ca wa u dilancogo fana ka ca o cogo kelen na. Denbaya ka baloko ɲuman bɛ sinsin o kan.
Sumanw.
Ɲɔ ye balofɛn ɲuman ye.
A bɛ fanga don farikolo la wa kolo sinsinnan ani fɛn wɛrɛw farikolo balo mago bɛ minnu na, n'a yɛrɛ tɛ se k'u dilan.
An b'u sɔrɔ nin dumunidilannenw na: basi, seri, dɛgɛ, takula.
Keninge ye balofɛn lakika ye.
Kolo sinsinnanw ka ca a la ka fara fɛn wɛrɛw farikolo balo mago bɛ minnu na, n'a yɛrɛ tɛ se k'u dilan.
An b'a sɔrɔ nin dumunidilannenw na : mɔni, ɲɛnɲɛnkini, to.
Siya dɔw b'a kɛ minfɛn dɔlɔ ye.
Fini binmafɛn don, wa den ka misɛn fo ka tɛmɛ.
O bɛɛ n'a ta, a jɔda ka bon kosɛbɛ hadamaden ka kɛnɛyako la.
A bɛ nafa belebele ɲɛ sukarobana furakɛli la.
An b'u sɔrɔ nin dumunidilannenw na : basi, juka, to, mɔni.
Maɲɔ, kaba : ale tun bɛ sɛnɛ soforow la dugu dafɛ.
Bi-bi in na, a bɛ sɛnɛ foro belebelew kan ka nɔgɔ bagama don a kɛnɛw na.
A bayɛlɛmasi minnu labɛnna sɔrɔ cayali kama, olu tɛ mago fosi ɲɛ farikolo la. U bɛ sɛnɛ ni bagamafɛnjiw ye, minnu kɔlɔlɔ ka bon hadamaden ka kɛnɛya kan wa u bɛ sigida lamini lafu.
Maɲɔsi caman bɛ sɔrɔ sigida la, minnu dundala nafa ka bon farikolo kan ka tɛmɛ shikolokolenw kan.
O maɲɔsi minnu b'an bolo sigida la, an ka kan k'an janto olu la walasa u kana tunu.
An b'u sɔrɔ nin dumunidilannenw na: tomugu, serimalo, ɲɛnɲɛnkini, mɔni, basi.
Malo.
Gafɛ ɲɛ mi bɛna o kan.
Malo jumɛ ka kan ka dun ?
Malo bɔyɔrɔ caaman.
Mara caman kɔnɔ, malo dunni sɔrɔla nanzaraw de fɛ.
Olu tun y'a wajibiya malo min sɛnɛna u fɛ azijamanaw na, olu ka dun u ka jamana maralenw fɛ.
Afiriki jamana maralenw tun ka sɛnɛfɛnw bɛ kɛ kɔɔri ni tiga dɔrɔn ye k'a tigɛ k'a doni ka taa n'a ye Faransi jamana kan.
Malo dunni donna an ka baloko jogow la.
An ka miiri a la, an ma fa n'an ma malo sɔrɔ k'a dun. An ka mɔgɔkɔrɔbaw dun tun bɛ u warafa to duman ni basi duman na.
Malo tun bɛ tobi u fɛ ɲɛnajɛkɛdonw de la, ka jama bisimila.
Malo misɛnnin minnu bɛ bɔ kɔkan, o bɛ dun kosɛbɛ jama fɛ.
Malo buru-buruw don minnu tɛ nafa bɛrɛ lase farikolo ma.
U nugulen don ka tɛmɛ, k'u nafamayɔrɔw bɔ u la. A ka ca a la, malo kɔrɔ don.
Falakɔnɔmalo fana bɛ yen.
Ganbiyaka dunni, o ye an yɛrɛ ka malo dunni ye. Nka, o yɛrɛ fana bɛ sɛnɛ ni nɔgɔ ani bagaji bagama ye a sɛnɛyɔrɔw la.
O sɛnɛ kɛcogo bɛ fiɲɛ bila an ka kɛnɛya la, wa a bɛ lamini tiɲɛ.
Malo sɛnɛni fala kɔnɔ musow fɛ, n'an b'a weele ko "musow ka malo", o dundala ka di wa a bɛ nafa ɲɛ farikolo ye, kasa dumannin yɛrɛ b'a nɔfɛ.
Musow ye si caman bɔ o la, k'a falen-falen u ni ɲɔgɔn cɛ.
O fɛɛrɛ ka kan ka matarafa an fɛ walasa k'an ka sigidalaseko ni dɔnkow dondala, k'an bɔ jɔnyajuru la, ka yɛrɛta sabati.
Muso ka malo siw sɛnɛta.
Malowusu, o ye malo baaracogo dɔ ye, min b'a nafamafɛnw kafolen to.
Malo farama bɛ da dibi la ka sɔrɔ k'a fara bɔ a la.
Nin baaracogo fɛ, farikolo mago bɛ balo min na, n'a yɛrɛ tɛ se k'a dilan n'a bɛ malofara la, o bɛ na kɛ malokisɛ kɔnɔ.
Malowusu ye dunfɛn ye min nafa ka bon ka tɛmɛ malojɛnin kan (malo gɛsɛ).
A malokisɛ tɛ nɔrɔ ɲɔgɔn na, wa a dundala ka di ka tɛmɛ an ka malojɛnin kan.
Wusuli bɛ malo kisɛ bayɛlɛma wa fɛnɲɛnamaninw ka tiɲɛni fanga man bon a kan u lamarayɔrɔw la.
N'a kɛnɛ don, malowusu ɲɛ bɛ i ko sanu.
A ɲɛ bɛ jɛya tobili kɔfɛ.
Alkaaman bɔɔra mi ?
Buuru jumɛ be dun ?
Buuru min bɛ dilan ni alikaaman ye min bɛ bɔ kɔkan.
Buuru : ale farala an ka duntaw kan. A dun bɛ dilan ni alikaaman de ye, min bɛ san diɲɛ suguba la an ka cakɛda dɔ fɛ n'o ye "les Grands Moulins" ye.
N'a bɔra jamana kɔrɔyanfan mara fila la, Gawo ani Tumutu ani Ofici Niger doni, alikaaman sɔrɔ man di Mali kɔnɔ.
Alikaaman kɛnɛ min bɛ kɛ ka buuru dilan, o bɛ sɛnɛ ka caya diɲɛ cakɛdaba dɔw fɛ Farajɛjamanaw na, wa u kɔlɔlɔ fanga ka bon hadamaden ka kɛnɛya ni lamini kan.
Alikaaman bɛ baara machinibaw ye, k'u nafamayɔrɔw bɔ a la, ka mugu jɛman dɔ di, min tɛ mago fosi ɲɛ hadamaden ka baloko la.
Bi-bi in na, buurudilanyɔrɔ kura minnu bɛ an ka sigidaw la, olu yɛrɛ bɛ fununanw fara a kan ani fɛn wɛrɛw walasa buuru ka se ka mara ka mɛɛn.
Nafa fosi tɛ o buuru dunni na farikolo ka baloko nasira la.
Ɲɔ furu-furu ni ŋɔmi min bɛ jiran ni situlu ye, o ka ɲi kosɛbɛ darakamɔni na bawo farikolo nafalan caman bɛ sɔrɔ a la.
Buuru dilanni ni sigida sumanw ye n'a fununanw ye.
N'a ma ɲɛ k'a fɔ ko buuru dunni bɛ to an ka baloko ɲuman jogow la, a ka ɲi an k'a dilan ni sigida sumanw n'a fununanw ye.
O bɛ se ka kɛ bawo a misali caman bɛ an bolokɔrɔ.
Ɲɔmugu walima keningemugu bɛ bila ka funu n'an yɛrɛ ka fununan labɛnnen ye.
O bɛ se ka ɲɛ an bolo ni farini ni ji ɲagami ye, k'a bila ka funu.
dɔw yɛrɛ bɛ banakumugu fara a kan.
Nafa min bɛ buuru dilanni na ni sigida suman n'a fununanw ye : a musaka man ca, tubabufununan sanni bɛ to yen ; sumansɛnɛnaw bɛ sugu sɔrɔ, walima ni cikɛla yɛrɛ bɛ buuru dilancogo dɔn, o bɛ kɛ sababu ye a ka seko dɔ bɛ don da la, sɔrɔ bɛ jiidi a bolo.
Baloko nasira fɛ, ka buuru dun min dilanna ni sigida suman n'a fununanw ye, o nafa ka bon ka tɛmɛ buuru wɛrɛ kan min dilanna nanzarafɛɛrɛw sira fɛ.
Shi kɔrɔw bɛnne don an ka dugukolo la u kolo ka giri u dundala k'a di.
Kumafɛnw.
Ni sumanw sugu man ca walasa ka yɛlɛma don duntaw la, an bɛ se k'an ɲɛsin kumafɛnw dilanni ma : ku, banaku, woso, pɔmitɛrɛ.
U bɛ fanga don farikolo la hali n'u jɔda man bon kolo sinsinnanw ni farikolo ka balo magofɛn na, a yɛrɛ tɛ se k'a dilan.
An k'a to an hakili la k'a fɔ ko ni cikɛla ye banankuforo bin, a b'a fɛ ka sɔrɔ kɛ samiyɛ kɔfɛ.
A bɛ se ka denbaya magoɲɛfɛn duntaw bɔ a kɛnɛ na.
Sogo, nɔnɔ, fan ani jɛkɛ.
Ninnu da ka gɛlɛn hali n'a y'a sɔrɔ u sɔngɔ bɛ jigin waati dɔw.
An bɛ se k'u nɔnabila ni kolo sinsinnanw ye, minnu bɛ sɔrɔ jiriw fɛ.
N'u sɔrɔ ka di, an ka jateminɛ kɛ u ɲɛni n'u bɔyɔrɔko la.
Sogo caman bɛ bɔ kɔkan minnu bɛ sɔrɔ iziniw ka maracogo fɛɛrɛw sira fɛ.
Tubabusɛ minnu bɛ fan da ani minnu tɛ fan da, sumanw ni kala-kalaw ɲagami ɲɔgɔn na k'olu labalo : maɲɔ, bagandumuni sunbalasɔninjiri (Bayɛlɛmasi) minnu tiɲɛnen don.
Furaji bagamaw bɛ k'u la o labalocogo fɛɛrɛw la, n'u bɛ se ka kɛ sababu ye ka fiɲɛ bila hadamaden ka kɛnɛya sabatili la.
Nin kɔnɔ ninnu bɛ sugandi k'u lafa ka sogo caman di, joona.
Timiya tɛ u sogo la.
An b'a mɛn dumunifɛn sanbaga n'a dunbaga caman da ko an ka sigidalasɛw dundala ka di ni tubabusɛw ye.
Kɔnkɔnmani belebele bɛ an ka laadalasɛmaracogo ni tubabusɛw lamaracogo cɛ. Laadalasɛmara yɛrɛ kɛcogo bɛ ka tunu dɔɔnin dɔɔnin. O si nafaba tɛ tubabusɛmara la, ni musakaw ni sɔrɔw dara ɲɔgɔn kɔrɔ !
Nakɔkɔnɔfurabulu misɛninw.
Nakɔkɔnɔfurabulu misɛninw sɔ ni tiganikuru olu fana joyɔrɔ ka bon kɔsɔbɛ.
Olu bɛɛ dugukolo nɔgɔ don foro kɔnɔ.
Dumini minɛn kɔnɔ olu bɛɛ farikolo sisinmago ɲɛ ani ka sogoko jɔyɔrɔ fa.
Nɔnɔmugu bɛɛ bɔ mi ?
Nɔnɔmugu dilancogo ?
Nɔnɔmugu dunni kɔlɔlɔ fanga ka bon hakili ma.
Nɔnɔdimisi minnu bɛ mara Farajɛla, olu bɛ labalo ni sunbalasɔninjiri de ye min bɛ sɛnɛ taari baa kɛnɛ caman kan Amerikilatini jamanaw na.
Ɲɛ tɛ se kɛnɛ dan na.
Waatiw la, a baarakɛbaga cakɛdaw bɛ kɛnɛ belebelew bin ka kungo halaki.
Cikɛgaw tɛ dugukolo sɔrɔ bilen k'u ka cikɛ baaraw kɛ k'u ka denbaya balo.
Nin bɛɛ kɔ, sunbalasɔninjiri bɛ sɛnɛ ni nɔgɔ bagamaw de ye wa bayɛlɛmasi de ka ca a siw la.
O forokɛnɛw bɛ kɔlɔlɔ belebele de lase sigida lamini ma.
N'a sɛnɛna nin kɛcogo in na, sunbalasɔninjiri bɛ taa kɛ baganbalo labɛnnen ye iziniw fɛ Farajɛla.
Misiw bɛ biri mansinw fɛ.
Baga bɛ kɛ k'u lafa yɔrɔ kelen na bawo u tɛ taa gɛnniyɔrɔ la.
Nin nɔnɔtɔ bɛ sɔrɔ ka laja k'a mugubɔ.
A kɛ izininafɛn dilannen ye bawo sunbalasɔninjiri bɛ fara a kan k'a doni ka na Afiri tilebinyanfan jamanaw na.
Nɔnɔmugu mi be bɔ kokan o bɛna an kan nɔnɔko ta ciɲɛ.
Nin yɔrɔ janw bolili n'a kɔlɔlɔw kɔfɛ, nɔnɔ bɛna feere da su la butikiw kɔnɔ.
Walasa ka dumunifɛn sanbaga n'a dunbaga caman lasɔrɔ, cakɛda ninnu ka fɛɛrɛ la, o ye nɔnɔ mugu bɔli ye k'a kɛ manaforokonin kɔnɔ.
O nɔnɔmugu bɛna sigida nɔnɔfeere sugu tiɲɛ a baarakɛbagaw n'u ka bayɛlɛmacakɛda mankamanninw bolo.
Hali n'a y'a sɔrɔ nɔnɔ forobafeere hakilila ɲumanw kɛra sababu ye ka nɔnɔ feereyɔrɔ dɔw dayɛlɛ dugubaw kɔnɔ.
San o san, Mali bɛ min don nɔnɔmugu la kɔkan k'a doni ka na jamana kɔnɔ, o musaka bɛ taa se sɛfawari miliyari 25 hakɛ ma.
O nafolo kasabi bɛ bɔ Mali la o cogo la, ka taa a don jamana wɛrɛ ka ɲɛtaa dafɛ. Kasɔrɔ Mali yɛrɛ bɛ se ka nɔnɔ litiri miliyari 2 hakɛ baara san kɔnɔ.
N'o litiri kelen feerela sɛfawari dɔrɔmɛ kɛmɛ, o bɛ miliyari baa kelen (1000) de kafo ɲɔgɔn kan jamana kɔnɔ.
Tulu ni nalakɛfɛnw bɛ sɔrɔ jiri minnu na.
Jiri caman bɛ yen tulu ni nalakɛfɛn dɔw bɛ sɔrɔ minnu na sigida la, i n'a fɔ : situlu, sumbala, ganifin, layi...
Sumbala.
Sumbala ye an k'a sigida najini ye.
Ale bɛ sɔrɔ jirila n'o ye nɛrɛ ye. Ale ye nanfɛnw dumanba ye mi bilale don bolo kofɛ.
Ka sɔrɔ ɲɛtiba bɛ ale la kɛnɛyala du kɔnɔ.
Ale kɔlɔsisina ka bɔ.
Ale b'i se ka sɔgɔmafenw jɔrɔ fa.
Walasa faarikɔlɔ be se ka baara kɛ ka ɲɛ.
Fɛri bɛ sɔrɔ sumbala la, witamani C bɛ sɔrɔ a la, iyodi ani sélénium mi donni do na ka nafa caman yɛ farikolo kɔrɔcogo sira fɛ.
Sumbala donni do kosobɛ furakɛli sira fɛ ni tansion bana furakɛli ye.
An kana ɲinɛ ka fo ko sumbala baara bɛ kɛ ni musow ka bayɛlɛmali sɔrɔda ye.
Layi.
Layi bɛ sumanw ni naw kasa diya.
Balofɛn dunta don min nafa ka bon kosɛbɛ dusukunnanbana ni farikololabannaw kunbɛnni na.
A bɛ banakisɛw fana kɛlɛ ka bɔ fari la.
Layi kɛnɛ dunni don o don, o bɛ farikololabana caman kunbɛn.
Nin bɛɛ n'a ta, farafinlayi matarafali ɲɔgɔn tɛ hali n'a y'a sɔrɔ a wɔrɔ man di, wa a timiya ka bon ka tɛmɛ sinuwaw ta kan.
Layi min bɛ bɔ kɔkan, o bɛ sɛnɛ ni tubabunɔgɔw de ye. Waati dɔw la, u b'u labaara ni tubabufɛɛrɛ wɛrɛw ye, k'u jeni walasa u kana falen joona.
O fɛɛrɛw sababu la, a bɛ se ka mara ka mɛɛ wa a bɛ se ka doni, jamana ni jamana, kasɔrɔ a ma tiɲɛ.
Sira wɛrɛ fɛ, n'anw duumɛna kɔkanlayi sanni na, an bɛ kɛ sababu ye k'an ka sigida cikɛ n'a sɔrɔ segin kɔ.
Situlu.
Situlu ye fɛn nafamaba ye. A bɛ sanu jɔyɔrɔ fa togodalamusow bolo.
A bɛ min lase farikolo ni kunsigi ma, o dogolen tɛ mɔgɔ si la.
Nafaba bɛ a la fana du ka baloko la.
Sigida tulu ɲuman don. Ni situlu b'i bolokɔrɔ, tubabutulu sankun tɛ bilen. Situlu sanni n'a matarafali sigidalajama fɛ, o bɛ kɛ sababu ye ka nafa belebele lase togodalamusow ma, k'u ka sɔrɔ sabati u bolo.
Sɔrɔ boɲɛli ni mago ɲɛ jiridenw ye.
Najinin kɔlɔlɔw.
Najinin ye mun ye ?
A bɛ san bi caman bɔ, najinin dɔnna an ka du caman ka baloko jogow la. A bɛ kɛ naw la waati bɛɛ gadonnaw fɛ.
Muso misɛn caman y'i sigi a kan k'a fɔ ko na tɛ diya najinin kɔ.
Sɛnɛ daladunfɛnw labaarali cakɛdaw y'u sinsin ganseli kunnafonidicogo fɛɛrɛw kan, k'a don duw ka baloko minɛn kɔnɔ.
N'u ma fɔ k'a dilala ni tomati ye, u b'u kanto ko sɛ b'a la.
O kumaw ni tiɲɛ tɛ fan kelen.
Ni kɔlɔsi bolila a forokonin kan, fɛn wɛrɛw de sɛbɛn bɛ ye o kan, minnu ni ganselikanw ta tɛ kelen ye.
Najinin bɛ dila ni kɔgɔ, kasatigɛlanw ani farakan wɛrɛw ye, i n'a fɔ timiyalan, n'o bɛ dɔ fara a dunfɛn timiya kan.
Kɛnɛya tigilamaaw dun y'a lajɛya k'a fɔ k'o timiyalan de jolicayabana ni hakililabanaw jidili don farikolo la.
O bɛɛ kɔ, a tiɲɛninɔ ka bon du ni musow ka sɔrɔw la.
Najinin dunni bɛ nafolomugu sasa k'a lase a dilabaga izinibatigiw de ma, ka togodalamuso sunbalafeerelaw ka sugu tigɛ, k'u bololankolonya.
O kɔlɔlɔ ka bon kosɛbɛ sigida sɔrɔ kan.
Najinin bɛ musow ka doniya nagasi sumbala bayɛlɛmali sira fɛ.
Ni musow tɛ sumbala bayɛlɛma nɛrɛ jiriw u be tunu sigida bɛ tiɲe.
Musow bɛ u ka sɔrɔda ani u ka du yiriwa ni sumbala ye.
Kunkokɔnɔsɔrɔfɛnw ye nafolo ye.
Jirifuraw, nakɔ fenw.
Jirifura bulu, nakɔ fenw ani jiridenw dunni jɔda ka bon kosɛbɛ dudenw ka kɛnɛya sabatili la.
An bɛ se k'a fɔ u ma ko dunfɛn lakananikɛlaw. Bawo farikolo magoɲɛbalow don, a yɛrɛ tɛ se ka minnu dilan n'u jɔda ka bon joli dilanni n'a sanuyali la. Wa, u bɛ sɛbɛkomago ni kolokomago sinsin farikolo la.
Sira bulu ni zofon bulu, ni jiri wɛrɛ minnu bulu bɛ tigɛ an fɛ kungo kɔnɔ samiyɛ fɛ, i n'a fɔ kungodaa walima bulu minnu bɛ bɔ an ka forow kɔnɔ n'u bɛ : sɔrɔ woso, dabilenin, epinari, goyɔ, bɔron bulu ani kurubaga ni mangani olu nafa ka bon farikolo magoɲɛfɛnw na, sango minnu jɔda ka bon joli dilanni n'a sanuyali la, i n'a fɔ kolo sinsinnan minnu nanzaratɔgɔ ye "fer" ni "magnésium" ye.
A dumuni ka ɲi wa a nafa ka bon kosɛbɛ muso lajɔlen ni muso denbatigiw kan. U bɛ mago belebelew ɲɛ kɛnɛya la.
Sigida nakɔ fenw : laadalatomatiw, obɛriziniw, daa, jaba ninnu kelen-kelen jɔda bɛ naw dilali la bawo fɛn minnu bɛ olu la, o ye farikolo balokomago ni joli dilanni n'a sanuyali ye, farikolo yɛrɛ tɛ se ka minnu dilan.
Jiridenw.
Kungo jiridenw : sira, tomi, zaban, popo, shi, nɛrɛ, nziminin, ntamaro ninnu ye baloko ɲuman dafalanw ye.
Nin jiri ninnu ni lakana ka kan an ka kungodaw la.
Jiriforo jiridenw suguya jate ka ca : namasa, mangoro, buyagi, lemuru, papaye, lemurukumunin, mandarani, panpalanmusi, nsɛrɛ, melɔn.
A ka ɲi waati bɛɛ, an ka ninnu dun.
Ni sugulataw da ka gɛlɛn, an bɛ se k'a jiriju fila fo saba ɲɔgɔnna turu dukɛnɛ na, denba balo kama ani ka denmisɛnw ladiya.
An bɛ tigɛ a kan o cogo la, ko nɔgɔ bagama ma fiyɛ u la.
An k'an janto ! Nin jiriden ɲɔgɔnnaw bɛ bɔ Marɔkujamana ni Afirikidisidi jamana kan ka na sugu tiɲɛ an bolo an ka sigidaw la.
O jiriden ninnu bɛ sɛnɛ, sɛnɛcogo cɛjugu la.
A baarakɛlaw tɛ sara bɛrɛ sɔrɔ wa nɔgɔ bagama suguya bɛɛ bɛ kɛ k'u fiyɛ waati bɛɛ.
Basijirinin, jiri barikaman.
Jiri min mago ɲe ka bɔ.
Bi-bi in na, jateminɛw ni sɛgɛsɛgɛliw y'a jɛya ko basijirinin bulu nafa ka bon kosɛbɛ farikolo sɛmɛmanko ni bana caman kunbɛnni na.
A bɛ mago ɲɛ baganw ka dumuni fana na.
A jalen, a muguma walima a kɛnɛ, bɛ nafa caman lase farikolo ma nin jatew fɛ :
Kolo sinsinnanw a sigiyɔrɔma 2 o de bɛ a furabulu kɛnɛw na, o jate ye 9 ye, a furabulu jalanw na min tɛ nɔnɔ yahuri la.
witamini "C" sigiyɔrɔma 7 de b'a furabulu kɛnɛw na, o tilayɔrɔ kelen b'a jalanw na min tɛ lemuru la.
sɛgɛ sigiyɔrɔma 3 de b'a furabulu kɛnɛw na, 15 b'a jalanw na min tɛ namasa la.
witamini "A" sigiyɔrɔma 4 de b'a furabulu kɛnɛw na, 25 b'a jalanw na min tɛ karɔti la.
kalisiyɔmu sigiyɔrɔma 4 de b'a furabulu kɛnɛw na, 17 b'a jalanw na min tɛ nɔnɔ na.
Witamini "C"
Witamini "A"
Fɛri
Kalisiyɔmu
Sɛgɛ 
Basijirinin : a sɛnɛ k'a di !
A kisɛ bɛ se ka dan walima a bolo dɔ bɛ tigɛ k'a turu, wa a bɛ ɲɛ dugukolo suguya bɛɛ la, a falen ka di wa a ka jikomago man bon. Kalo 8 kɔnɔ, basijirinin bɛ bulu bɔ ka den kɛ.
A nafa ka bon !
Basijirinin taari kelen bɛ se ka mugu kilo 1000 di san kɔnɔ.
Basijirinin nafa ka bon ni sɛnɛfɛn caman ye i n'a fɔ kɔɔri ani maɲɔ kaba.
Hakilinan kumabaw.
Misali caman y'a jira k'a fɔ ko sigida balofɛn minnu b'an bolokɔrɔ, minnu bɛ sɛnɛ ani minnu tɛ sɛnɛ, olu nafa ka bon kosɛbɛ nimafɛnw ka kɛnɛyako la, ani dugukolo lakanani ni sigida sɔrɔ jiidili la.
Balokodanbe jɔsenba dɔ don.
Yani an ka dunfɛn san, a ka ɲi an k'an taasi a bɔyɔrɔ n'a nɔkankow kan.
Balo koɲuman bɛ kɛnɛya sabati wa a bɛ hakilidiya jiidi.
Mɔgɔ min balo ye sigida sɛnɛfɛn n'a jiri dunfɛnw ye, o tigilamɔgɔ ni kɛnɛya don waati bɛɛ.
An da sɛra jirifuraw ma minnu b'an ka balo koɲuman dafa n'u jɔda ka bon an ka kɛnɛya sabatili la.
U bɛ se ka bila tubabufura nɔ na ka bana caman furakɛ.
Diɲɛ nafolobatigi minnu ka cakɛdaw bolo bɛ cikɛnɔgɔdilan na, o cakɛda kelenw de bɛ banafuraw dilan. Nafolokonata min b'o ko la, o fanga ka bon ka tɛmɛ. A ka kan anw k'a kɔlɔsili fanga bonya an fana fɛ, walasa an ka yɛrɛmahɔrɔnya ka to an bolo, an kana siri mɔgɔ wɛrɛ la.
O la, a ka kan an k'an hakilijakabɔ koɲuman walasa an denw n'an kɔmɔgɔw ka ɲɛnamaya kana don ngalama na.
A ka ɲi fana, lafaamuyali ni lasɔmini ka kɛ ani ka kunnafoni jɔnjɔnw lase denminsɛn ni makɔrɔbaw ma u ka baloko ɲuman sira kan, min bɛ sinsin dunfɛnw kan, n'u b'an bolokɔrɔ sigida la.
A jirala anw fɛ ko sigida balofɛn minnu b'an bolokɔrɔ, minnu bɛ sɛnɛ ani minnu tɛ sɛnɛ, olu nafa ka bon kosɛbɛ nimafɛnw ka kɛnɛyako la, ani dugukolo lakanani ni sigida sɔrɔ jiidili la.
Balokodanbe jɔsenba dɔ don.
Yani an ka dunfɛn san, a ka ɲi an k'an taasi a bɔyɔrɔ n'a nɔkankow kan.
Balo koɲuman bɛ kɛnɛya sabati wa a bɛ hakilidiya jiidi.
Anne Berson ani Alimata Traoré.
1 TƐSALƆNIKIKAW
1
Foliw
1 Pɔli ni Siliwɛn ani Timote ka foli don Tɛsalɔniki Jamasenu ma, Fa Ala ani Matigi Yezu Krista ka jama : Mandiya ani hɛra ka kɛ aw ye !
2 An ka deliliw la, ka an hakili to aw la, an bɛ barika da Ala ye tuma bɛɛ aw bɛɛ ko la.
3 Fa Ala ɲɛ kɔrɔ, an tɛ ɲinɛ aw ka dannaya ni a kɛwalew kɔ, aw ka kanuya ni a sɛgɛn kɔ, ani aw ka jigiya ni a timinandiya kɔ. O kow bɛɛ sabu ye Matigi Yezu Krista de ye.
4 An balimaw, Ala ka mɔgɔ kanulenw, an bɛ a dɔn ko Ala ye aw ɲɛnatɔmɔ.
5 Ka a masɔrɔ Kibaroduman lakalili anw fɛ aw bara, o kɔni ma kɛ ni dalakuma dɔrɔn ye; nka o kɛra ni sebagaya ye Hakili Senu ka baara fɛ ani hakililatigɛ kɔnɔ.
Ka an to aw bara, an ye an magan cogo min aw nafa kama, aw yɛrɛ bɛ o dɔn.
6 Aw fana, aw ye a daminɛ ka an ladege, anw ni Matigi. Tɔɔrɔ caman kɔni cɛ la, aw sɔnna Ala ka Kuma ma ni nisɔndiya ye; nisɔndiya min bɛ bɔ Hakili Senu na.
7 O cogo la, aw kɛra Maseduwani ani Akayi dannatigiw bɛɛ bolo mɔgɔ ladegetaw ye.
8 Matigi ka kuma warala aw la fo ka taa se Maseduwani ani Akayi maraw la.
Nka o dɔrɔn tɛ, aw ka dannaya Ala la, o kibaro sera yɔrɔ bɛɛ la, fɔkun yɛrɛ tɛ o la tugun.
9 Bawo mɔgɔw bɛɛ bɛ ka kuma anw ko la, aw ye an ladon cogo min, u bɛ ka o lakali; aw ye aw ɲɛsin Ala ma ni ka aw kɔdon boliw la walasa ka Balotigi ani Tiyɛntigi Ala bato, 10 ani ka a Den nali makɔnɔ ka bɔ san fɛ, Yezu, a ye o min lakunun ka bɔ suw cɛ la, ale min bɛ an tanga funun nata ma.
2
Pɔli ka cidenya baara
1 Ne balimaw, aw yɛrɛw bɛ a dɔn ko anw nali ma kɛ fu ye aw bara.
2 Anw tantan bɔ don ka nimatɔɔrɔ ni ka nenili muɲu Filipi dugu kɔnɔ, iko aw bɛ o dɔn cogo min; an ye kisɛya sɔrɔ an ka Ala fɛ ka Kibaroduman lakali aw ye gɛlɛyabaw cɛ la.
3 Aw fan fɛ, anw ka waajuli sirilen tɛ kunfɛkow wali tɛnɛmakow, wali nanbarakow la.
4 Bawo, Ala ye Kibaroduman kalifa an ma, a kɛlen kɔ ka an sɛgɛsɛgɛ. An bɛ kuma mɔgɔw ye o sira de fɛ; an tɛ mɔgɔ diyanye ɲini, nka Ala ta, ale min bɛ mɔgɔw dusukun sɛgɛsɛgɛ.
5 O de ye a to : Abada, an ma mɔgɔnɛgɛnkuma fɔ, aw bɛ o dɔn; abada, an ma sama nata nɔ fɛ, Ala ye o seere ye; 6 ani abada, an ma an ni da mɔgɔw ka bonya kan. O ma kɛ aw fɛ yen, o ma kɛ fana mɔgɔ wɛrɛ bara.
7 Ka a sɔrɔ an tun bɛ se ka yaada Krista ka cidenya kosɔn.
Nka an ta kɛra muɲu dan ye aw cɛ la, iko denbatigi bɛ a sinmindenw bɛɛrɛbɛɛrɛ cogo min, ka a magan u ye.
8 Ka nin ɲɔgɔn mandiyaba to an dusukun na, ka fara Ala ka Kibaroduman lakalili kan aw ye, anw tun bɛ se ka jɛn hali anw yɛrɛkun kɔ aw kosɔn, katugu aw tun ko diyara an ye kosɛbɛ.
9 Ne balimaw, aw hakili bɛ anw ka sɛgɛn ni anw ka ɲɛni na. Ala ka Kibaroduman lakalitɔ an fɛ aw ye, an ye baara kɛ su ni tile, walasa an kana kɛ aw si kelen doni ye.
10 Aw bɛ se ka o seereya ani Ala yɛrɛ fana, ko: An ye sira min taama aw dannatigiw fan fɛ, o ka senu, o tilennen ani finɲɛ si tɛ o la.
11 Ani aw bɛ a dɔn ko an ye aw kelen-kelen minɛ iko fa bɛ a den minɛ cogo min. 12 An ye aw waaju, ka aw dusu lamin ni ka aw madeli ko aw ka aw taamasen bɛn Ala ma, ale min bɛ ka aw wele a ka Masaya ni a dawula sɔrɔli kama.
Tɛsalɔnikikaw ka dannaya ni u ka muɲuni
13 An bɛ barika da Ala ye tuma bɛɛ kun min na, o ye, ko: Aw ye Ala ka Kuma mɛn anw da la tuma min, aw sɔnna a la; aw ma a jate iko mɔgɔkuma, nka iko Ala ka Kuma tigitigi, min bɛ baara kɛ aw dannatigiw dusukun na.
14 Bawo, an balimaw, Ala ka Jamasenu minnu bɛ Yezu Krista taya la Zide jamana na, aw ye olu ladege, ka a masɔrɔ Zifuw ye min da olu kan, aw fajamana mɔgɔw fana ye o ɲɔgɔn de da aw kan.
15 O mɔgɔw minnu ye Matigi Yezu ani Kiraw faga, olu ye anw fana nimatɔɔrɔ; u ko man di Ala ye ani u ye mɔgɔw bɛɛ juguw ye. 16 U bɛ an bali ka kisili kuma welewele da siyaw ye; ani o cogo la, tuma bɛɛ, u bɛ ka u ka hakɛ girinya sankɔrɔta ka taa a fɛ. Nka Ala ka Funun labanna ka bin u kan.
17 An balimaw, anw kɔni ni aw farala ka bɔ ɲɔgɔn na waati de kama; an ɲɛ tɛ ɲɔgɔn na, nka an dusuw man jan ɲɔgɔn na. Aw yeli negeba donna an na, o kama an ye an jija kosɛbɛ aw barataali la.
18 An ye a ŋaniya ka taa aw bara, - ne yɛrɛ, Pɔli, fo senɲɛ caman, - nka Sitanɛ ye an bali ka o kɛ.
19 Mun dun ye an jigi ye, an ka nisɔndiya ani an kunnawolo an Matigi Yezu ɲɛ kɔrɔ, a nalidon, ni aw tɛ?
20 Ɔwɔ, aw de ye anw kunnawolo ni an ka nisɔndiya ye.
3
Timote cili ka taa Tɛsalɔniki
1 O de kosɔn, an selen an dan na, an ye a miiri ko a ka fisa anw ka to an dan ma Atɛni dugu kono.
2 An ye an balimakɛ Timote ci ka taa, Ala baarakɛɲɔgɔn Krista ka Kibaroduman lakalili la, ka aw kologɛlɛya ani ka aw dusu lamin aw ka dannaya la, 3 walasa fɛn kana bɔ mɔgɔ si ka kisɛya la sisan tɔɔrɔw cɛ la;
katugu aw bɛ a dɔn ko olu ye an niyɔrɔ dɔ ye.
4 O de la, ka anw to aw bara, an tun bɛ ka aw lasɔmi ko: Tɔɔrɔ dɔw na an sɔrɔ ani o de kɛra, aw bɛ o dɔn.
5 O de kosɔn fana, ne selen ne dan na, ne ye mɔgɔ ci ka taa aw ka dannayacogo lakodɔn, ka ne jɔrɔlen to ko ni Sitanɛ nalen tɛ ka aw kɔnɔnasu ani ko anw ka sɛgɛn kana kɛ fu ye.
Barikadaliw, kibaro sɔrɔlen ko la
6 Sisan kɔni, Timote kɔseginna ka bɔ aw bara ani a ye aw ka dannaya ni aw ka kanuya kibaroduman fɔ an ye; a ko: Aw ma ɲinɛ anw ka waleɲuman kɔ, ani ko aw bɛ a fɛ ka anw ye iko an fana bɛ a fɛ ka aw ye cogo min.
7 O cogo la, ne balimaw, aw ka ko ye anw dusu lamin, ka o sabu kɛ aw ka dannaya ye an ka kɔnɔgankɔw ni an ka tɔɔrɔw bɛɛ cɛ la.
8 Sisan kɔni, anw ni lafiyara, ka a masɔrɔ aw jijalen bɛ Matigi ka ko la.
9 Anw bɛna se ka barika da Ala ye ka ɲɛ cogo di aw ko la? Aw ye an nisɔndiyakun ye Ala ɲɛ kɔrɔ.
10 An bɛ A deli an ŋaniya bɛɛ la su fara tile kan, ko a ka to an ɲɛ ka da aw kan tugun ani min bɛ aw ka dannaya jɛ ka o fara a kan ka a dafa.
11 Ala yɛrɛ, min ye an Fa ye, o ni an Matigi Yezu Krista ka an lase aw yɔrɔ.
12 Kanuya min bɛ aw ni ɲɔgɔn cɛ ani aw ni mɔgɔw bɛɛ cɛ, Matigi ka o labonya ni ka o jiidi don o don ka taa a fɛ, iko kanuya min bɛ anw dusu la aw fan fɛ, 13 walasa aw dusuw ka lamin senuya jɔnjɔn na an Fa Ala ɲɛ kɔrɔ ka bɛn an Matigi Yezu nalidon ma ani A ka mɔgɔsenuw bɛɛ.
4
1 Ayiwa sa, an balimaw, an bɛ min ɲini aw fɛ ani ka o gɛlɛya aw ma Matigi Yezu Krista la, o filɛ nin ye: Aw ka kan ka taama cogo min na, walasa ka aw ko diya Ala ye, an ye aw dege o la ani aw kɔni bɛ taama o cogo de la; nka hali sa, aw ka dɔ fara aw taamasen kan.
2 An ye ci minnu bila aw bolo kɔrɔ Matigi Yezu Tɔgɔ la, aw bɛ olu dɔn kosɛbɛ.
3 Ala sago filɛ nin ye, ko: Aw ka kɛ mɔgɔsenuw ye, ka aw yɛrɛ tanga diyatɔya ma, 4 ani aw kelen-kelen ni a muso cɛ ka kɛ yɛrɛlasagon ye senuya ni ɲɔgɔnbonya la. 5 Aw kana aw yɛrɛ labila negejuguw bolo iko siyaw minnu tɛ Ala dɔn.
6 Nin ko ninnu na, mɔgɔ si kana don a balima gasi la ani ka a tɔɲɔ, katugu Matigi bɛ tajurusara kɛ nin kow bɛɛ la, iko an ye a fɔ aw ye cogo min na ka kɔrɔ, ka a jɛya.
7 Bawo, ni Ala ye an wele, a ma o kɛ walasa an ka to nɔgɔlenya la, nka a ye an wele senuya de kama.
8 O dun na, mɔgɔ min bɛ a ban nin kalankanw ma, o tigi ma ban mɔgɔ gansan na, nka o tigi banna Ala yɛrɛ de la, ale min bɛ ka aw sɔn a Hakili Senu na.
9 Fɛn min ye ɲɔgɔnkanuya ye, a kun tɛ ne ka dɔ fɔ aw ye o kan, katugu aw yɛrɛw kalanna Ala fɛ, ko: Aw ka ɲɔgɔn kanu, 10 ani aw taamasen bɛnnen bɛ o de ma Maseduwani jamana balimaw bɛɛ fan fɛ.
An balimaw, an bɛ a ɲini aw fɛ aw ka dɔ fara aw taamasen kan hali bi: 11 Aw ka a kanu ka balo hɛra la, ka aw jɔyɔrɔ fa ani ka baara kɛ iko an ye aw ci a la cogo min na, 12 walasa aw taamasen ka ɲɛ mɔgɔw ɲɛ kɔrɔ minnu tɛ aw ka jɛ la, ani aw kana kɛ mɔgɔ si kun doni ye.
Suw kununni ani Matigi nali
13 An balimaw, an tɛ a fɛ aw ka to kodɔnbaliya la mɔgɔ salenw ko la, walasa aw kana aw yɛrɛ to dusukasi bolo, iko jigi tɛ mɔgɔ minnu na.
14 Bawo, ni an kɔni dara a la ko Yezu sara ani ko a kununna ka bɔ suw cɛ la, an dalen bɛ a la fana ko mɔgɔ minnu sunɔgɔra, Ala bɛna olu ɲɛminɛ Yezu sabu fɛ ka u dalajɛ a fɛ.
15 An bɛ a fɔ aw ye ka da Matigi ka kuma kan, ko: An minnu bɛ balo la, an minnu ɲɛnama na to diyɛn na fo Matigi natuma, an tɛna mɔgɔ salenw kɔn.
16 Ni taamasenɲɛ yera, ni mɛlɛkɛba kan bɔra, ni Ala ka buru fiyɛra, Matigi yɛrɛ na jigin ka bɔ san fɛ. Ayiwa, mɔgɔ minnu sara Krista taya la, olu fɔlɔ na kunun.
17 O kɔ, anw minnu bɛ balo la tɔw kɔ yan, an ni olu na ta ka taa ɲɔgɔn fɛ kabanɔgɔw kan, ka taa Krista kunbɛn.
O cogo la, an ni Matigi na to ɲɔgɔn fɛ badaa.
18 Ne bɔtɔ filɛ ka aw kalan ko min na nin ye, aw ka ɲɔgɔn dusu saalo ni o ye.
5
Matigi ka Don makɔnɔni
1 Ne balimaw, Matigi naliko la, a kun tɛ ka waatiw wali tumaw kofɔ aw ye.
2 Aw yɛrɛ ye a dɔn tigitigi ko Matigi ka Don bɛna na iko sonyalikɛla su fɛ.
3 Mɔgɔw bɛna a fɔ tuma min na, ko: « Hɛra bɛ an kan.
Bɛn sabatilen bɛ an bɛɛ ni ɲɔgɔn cɛ » o tuma yɛrɛ de la, yɔrɔnin kelen, halakili bɛna cun u kan iko tinkɔnɔdimi bɛ cun muso kɔnɔma kan cogo min. U tɛna se ka tanga a ma.
4 Nka aw kɔni, ne balimaw, ka a masɔrɔ aw tɛ dibi la, don nin tɛna bala aw la iko sonyalikɛla.
5 Aw bɛɛ kɔni ye yeelen denw ani tilefɛmɔgɔw ye.
An tɛ sufɛmɔgɔw ye ani dibilamɔgɔw.
6 O la sa, an sunɔgɔlen kana to iko mɔgɔ tɔw; nka an ɲɛ jolen ka to ani an ka se an yɛrɛ la ko bɛɛ la.
7 Mɔgɔ minnu bɛ sunɔgɔ, olu bɛ sunɔgɔ su de fɛ, ani mɔgɔ minnu bɛ u fa dɔlɔ la, olu bɛ u fa su de fɛ.
8 Nka, an minnu ye tilefɛmɔgɔw ye, an ka se an yɛrɛ la ko bɛɛ la, ka dannaya ni kanuya nɛgɛdulɔki to an kan na, ani ka kisili jigi nɛgɛfugulan to an kun na.
9 Bawo, Ala ma an da ka an ɲɛsigi kɛ a ka funun cili ye an kan; a ye an da ka an ɲɛsigi kɛ kisili de ye an Matigi Yezu Krista sabu fɛ. 10 Yezu Krista sara an kosɔn, walasa an jɔlen wali an dalen, an ka balo ka an ni ale to jɛ la.
11 O de kosɔn, aw ka to ka ɲɔgɔn dusu lamin, ani aw ka ɲɔgɔn dɛmɛn sabatili sira kan, iko aw bɛ a kɛ cogo min ka ban.
12 An balimaw, mɔgɔ minnu bɛ ka sɛgɛn kun aw cɛ la, ka aw ɲɛminɛ Matigi ka sira kan ani ka aw laadi, an bɛ a ɲini aw fɛ aw ka bonya da olu kan.
13 U ka baara kosɔn, aw ka u minɛ koɲuman ni kanuyaba ye.
Bɛn ka kɛ aw ni ɲɔgɔn cɛ.
14 An balimaw, an bɛ a ɲini aw fɛ, aw ka mɔgɔkunntanw laadi, ka siranbagatɔw dusu lakisɛya, ka barikantanw dɛmɛn ani ka aw muɲu mɔgɔw bɛɛ kɔrɔ.
15 Aw ka aw janto walasa mɔgɔ si kana juguman sara juguman na, nka aw ka ɲuman kɛli de ɲini tuma bɛɛ aw ni ɲɔgon cɛ ani aw ni mɔgɔw bɛɛ cɛ.
16 Aw ka ɲagali tuma bɛɛ.
17 Aw kana delili dabila abada.
18 Aw ka barika da Ala ye kow bɛɛ la ani waati bɛɛ la.
O de ye Ala ka ɲinita ye aw fɛ, Krista Yezu la, aw ka diyɛnnatigɛ kɔnɔ.
19 Aw kana Hakili Senu ka baara bali; 20 aw kana kiraya ciw jaasi.
21 Nka aw ka fɛn bɛɛ faranfasiya minɛ, ka koɲuman bolo minɛ 22 ani ka aw mabɔ kojugu sifaya bɛɛ la.
Delili labanw ani foli
23 Ala min ye Hɛra Masa ye, ale yɛrɛ ka aw senuya ka se a dan na. Aw miiri ni aw dusu ani aw farikolo ka mara dafalenya la, walasa Matigi Yezu Krista nali ka u jalakintan sɔrɔ.
24 Ala min ye aw welebaga ye, o na fɔlen bɛɛ dagun: Katugu kantigi don.
25 An balimaw, aw ka Ala deli fana anw ye.
26 Aw ka balimaw bɛɛ fo, ka aw tin don ɲɔgɔn na senuya la.
27 Ne bɛ aw sɛbɛkɔrɔ deli, Matigi kosɔn, aw ka nin sɛbɛn kalan balimaw bɛɛ ɲɛ na.
28 An Matigi Yezu Krista ka mandiya ka kɛ aw fɛ!
Nakɔsɔnnan kɔrɔman.
Waati bɛ yɛlɛma, ali togodaw la, kow bɛɛ bɛ yɛlɛma-yɛlɛma dɔɔnindɔɔnin ka kɛ tubabu taabolow ye.
O yɛlɛma ninnu senfɛ, an b'a kɔlɔsi ko baarakɛminɛn kɔrɔlen caman bɛ an ka duguw kɔnɔ, nka taama jamana ɲɛ fɛ, o bɛ kɛ sababu ye k'a minɛn kɔrɔ dɔw ye, k'u ɲɛnafin bɔ i la bawo, alisa, dugu dɔ la, baarakɛminɛn wɛrɛ t'u bɔ.
Togodalamusow bɛ nakɔbaara kɛ kosɛbɛ walasa k'u ka tile musakaw sɔrɔ.
O nakɔbaaraw senfɛ, nakɔsɔnnan kɔrɔmanw "n'o ye bara datigɛlen ye" olu tununa k'u nɔnabila ni tubabu nakɔsɔnnan ye dugu caman kɔnɔ.
Dugu caman bɛ yen nin fɛn ninnu tɛ ye tugun, nka, n ka taama senfɛ bajidaladuguw la, ne taara bala muso nakɔtigi dɔw la, u bɛ k'u ka nakɔ sɔn ni nakɔsɔnnan kɔrɔmanw ye. O kɛra sababu ye ka o minɛn ninnu ɲɛnafin bɔ ne na, bawo ne tun mɛɛnna ka sɔrɔ n m'u ye.
Muso ninnu ko n ma, n'i y'a ye u bɛ minɛn kɔrɔ ninnu mara, baara ka nɔgɔ u bolo n'u ye ka tɛmɛ tubabu minɛnw kan. O kɔfɛ, n'u tiɲɛna, u yɛrɛ bɛ se k'u dila ka sɔrɔ u ma wari bɔ.
Sonsannin ni Surukuba bɛ kɔsoro la
Sonsannin ko Surukuba ma: « Surukuba, o bi jɛgɛ den kelen ani sini jɛgɛ den fila e bɛ jeni ta?
Surukuba ko:
Ne bɛ sini jɛgɛ den fila ta ».
Sonsannin ye jɛgɛ den kelen ta, u tagara so.
O dugukisɛgwɛ u nana tugun, u ye kɔ soro, u ye den fila sɔrɔ o la tuguni.
Sonsannin ko: « Surukuba!
Bi jɛgɛ den fila ani sini jɛgɛ den naani e bɛ joni ta?
Surukuba ko:
N bɛ sini den naani ta ».
Sonsannin ni jɛgɛ fila tagara a ka so.
O tile sabanan don tuguni, u ye kɔ soro, u ye jɛgɛ naani soro kɔ kɔnɔ tuguni.
Sonsannin ko: « Ee ! Surukuba, bi jɛgɛ den naani ani sini jɛgɛ den segi, e bɛ joni ta ?
U ye jɛgɛ soro tuguni, mais jɛgɛ bɛrɛ ma soro fo jɛgɛ den kelen.
Jɛgɛ den kelen nin, Sonsannin ye i kan to tuguni ko:
« Bijɛgɛ den kelen, ko n bɛ o ta.
Aïwa, Nsonannin ma content.
U tagara, a ye i boli ka i boli ka taga i bugu sira ro Surukuba ɲɛ ka a tulo labɔ kɛnɛma, ka a tulo wolowolowolo kɛnɛma.
Surukuba nana ka fo ko: « Ee!
Dugu tulo! Ne ma deli ka dugu tulo ye fɔlɔ.
A tɛmɛna. »
A tɛmɛnen, Sonsannin bolila tuguni, ka i boli ka taga ka i da ka a tulo bila kɛnɛma tuguni.
Surukuba nana se o ma tuguni, a ye tulo ye, a ko: « Ee! ko dugu tulo!
Ko n mana sabanan ye nin na ko n bɛ o bɔ. »
Surukuba tɛmɛnen o la tuguni, Sonsannin wulila ka i boli ka taga bin sen tugun ka taga a tulo bila kɛnɛma tuguni.
Surukuba nana o sɔrɔ.
Surukuba jɛgɛ kelem pe, Surukuba ye o bila tulo o dafɛ, a tɛmɛna tulo min la ko a bɛ taga o labɔ fɔlɔ ka sɔrɔ ka nin labɔ.
Ntalen zuruzara ntalen bilalen yen.
KITA.
Kulu sigili.
Kita cɛkɔrɔbaw b'a fɔla ko kulu bɛ yɔrɔ min, ko ba de tun bɛ yen, nka ko kulu de ye a dabiri.
O kulu fana jukɔrɔ, nafolo sugu bɛɛ bɛ yen.
Warijɛ ni sanu bɛ a jukɔrɔ.
Ni o nafolo labɔra don o don, mɔgɔw bɛna ɲɔgɔn kɛlɛ a nɔfɛ.
Kulu ye a fanga jira ji la.
Kita sɛgɛn ju de ye o ye.
Ni nin kuluba nin tun tɛ, kitakaw tun bɛ hɛrɛ sɔrɔ.
Kita bɛɛ dalen b'o la.
U b'a fɔla ko futaba bolo de bɛ kulu nin jukɔrɔ.
Ba min bɛ kulu nin jukɔrɔ, o tɔgɔ ye de ko Baninkɔndin.
Sigimɔgɔ fɔlɔw.
Kita sigibagaw.
Tunkaraw de tun ta ye Kita ye fɔlɔfɔlɔ. Olu de ye Kita sigi, tɔw nana olu kɔ.
U Sigiyɔrɔw.
Bɛɛ tun sigilen kulu la de fɔlɔ.
Duguw tun seriserilen don kulu ɲɛfɛ.
Dɔw tun bɛ Kitabadinga kɔnɔ ka sɛnɛ kɛ yen.
O wagati, fulaw tun bɛ kɛlɛ bila tuma bɛɛ kita maninkaw la.
O de kosɔn, mɔgɔ si tun tɛ a fɛ k'i sigi kulu sen kɔrɔ.
Kɛlɛ bannen, mɔgɔw jiginna k'u sigi kulusen kɔrɔ.
Minnu tun bɛ Kitabadinga kɔnɔ, olu tora u nɔ la.
U balimaw tun bɛ taa bɔ u ye tuma bɛɛ.
Nka tuma dɔ sera, u nana u sigi Ɲafala.
Mɔgɔw tun b'a fɔla ko jinɛ de y'u gɛn ka bɔ kulu la.
Kɛlɛ wagati de kitakaw tun bɛ yɛlɛ kulu la.
Sanni tubabu ka na, fulaw ni maninkaw tun bɛ kɛlɛ la tuma bɛɛ.
A kɛra Kita ye o, a kɛra Biriko ye o walima Murugula, bɛɛ tun bɛ fulaw ka mara kɔnɔ.
Ni kitakaw tun y'a dɔn to kɛlɛ min tɛna diya u la, u tun bɛ yɛlɛ kulu la.
U ye a kɛ o cogo de la tubabu nalen.
A kɛra ne yɛrɛ ɲɛna.
An ye musow ni denmisɛnw layɛlɛ kulu la ka cɛw to kulusen kɔrɔ.
An y'u lajigi an kɛlen ka a dɔn ko tubabu tɛna ko jugu kɛ an na.
Nka dɔw ma sɔn ka u ka denbaya lajigi fɔ tuma nin an ka kuntigiw ni tubabu bɛnna ko la.
An tun ye bɛɛ layɛlɛ kulu la. An tilara k'u lajigi ka dumuni di tubabuw ma.
Kitakaw tɛ sɔn ban ka wuli ka bɔ kulusen kɔrɔ ka taa u sigi yɔrɔ wɛrɛ, hali ni bɛɛ b'a dɔn ko kɛlɛ tɛna kɛ bilen.
Bɛɛ hakili sigira sisan.
Fɔlɔ, mɔgɔ tun tɛ sɔn ta samiyɛji kɛ buguda la.
Sisan dun, dɔw taalen bɛ u sigi ba la sɛnɛ kanma.
O tun ye fɛn ye, min tun tɛ se ka kɛ fɔlɔ, kɛlɛ ye sabu ye.
Mɔgɔw balocogo.
Mansarenw.
Fɔlɔ Kita yan mansarenw tun tɛ sɛnɛ kɛla kosɛbɛ.
Minnu tun bɛ sɛnɛ kɛ, olu tun ma ca.
Mɔgɔw tun bɛ kɛlɛ dɔrɔn de kɛla ani jago ni sonyali.
U tun bɛ balo o de la.
Baara wɛrɛ fosi tun tɛ mansarenkɛ la ni o tun tɛ.
U tun bɛ ɲɔgɔn dalalajɛ ka taa dɔ ka ɲɔ sonya, n'o tun ye i ban ka ɲɔ di u ma.
Jonmakan denw de tun bɛ sɛnɛ kɛla, tɔw tun bɛ sonyali dɔrɔn de kɛla.
Kitakaw ka wale dɔ tun ye nin ye: Tandu dugu saba tun bɛ don dɔgɔda ka taa misi sonya Sɛnɛ.
N'u taara Sɛnɛ misiwɛrɛ kɔnɔ, u bɛ taa ni sanbara ye ka o don misi sen na, ka a sonya. Sennɔ tun bɛ ye, nka misi sennɔ tun tɛ ye.
U bɛ misi faga ka a sogo tila u ni ɲɔgɔn cɛ.
U bɛ taa daga fa ji la, ka sogo bila mana kɔnɔ, ka a dasiri, ka a bila daga kɔnɔ, o falen ji la.
U bɛ tila ka kankari tigɛ denmisɛnw ye:
Ni mɔgɔ min ye fɛn fɔ mɔgɔ ye, an b'o tigi nɛn tigɛ.
O sogo tun bɛ ban dumu na, denmisɛn tɛ kuma.
Dɔgɔkun wɛrɛ u bɛ taa misi dɔ wɛrɛ sonya Ɲafala. U ye kɔrɔlen kɛ cogo min, u bɛ kura kɛ ten.
Dɔgɔkun wɛrɛ tuguni u bɛ misi sonya Makajankugu.
O tun kɛra yan laada ye, Mansafinw de tun bɛ wale kɛla.
Bɔkɔ dugu.
Bɔkɔ dugu de tun madɔnnen don subagaya la.
Ni dunan tun taara Bɔkɔ su fɛ, a bɛ sa. A turu tun bɛ da subagaw de kun.
Laban na kitakaw ye dɔnkili dɔ da:
Mɔgɔ si kana taga yen, min mana taga yen, o tigi sutatɔ don sɔgɔma ka a dun.
Bɛɛ tun bɛ siran ka dɔlɔ min Bɔkɔ, sabu subagabere kana i faga.
O bere bɛ subagaw dɔrɔn de bolo.
A tun bɛ fɔla ko hali Bɔkɔ sɛw ni a wuluw bɛ sɔgili ni kinni kɛla.
I bɛ sa, a da tɛ kɛnɛya.
Mɔgɔ caman tun bɛ sa ko subagabere kɛra ka u bugɔ.
Joliba tun bɛ minnu na, a tun bɛ fɔ ko sufɛwulu de ye olu kin walima ko sufɛsɛ de ye olu sɔgi.
Maninka ka diɲɛ kɛcogo de ye nin ye.
KITA KƐLƐW.
Gunbankɔ kɛlɛ.
A fɔra ko miniminin de ye Kitakaw faga u ni fulaw ka kɛlɛ fɛ Gunbankɔ.
Kitaka caman sara yen.
N tun ka dɔgɔ o wagati, nka n tun b'a dɔn min tun bɛ ka kɛ.
Jamanatigi tun sigilen ɲafala. A tun tɔgɔ ye ko Badugu.
Mɔgɔ minnu ma to kɛlɛ rɔ, olu ko ko kulu lakanabaga de ye mɔgɔw sɛgɛrɛ Gunbanko ka u faga, k'u ma dɔn o kɛra ka a da min kan.
Nka Jamanatigi de tun nɔ dɔn. A tun ma saratikan latinmɛ a ni miniminin cɛ. A tun ye sarati ta miniminin ye ko ni kitakaw sera kɛlɛ o kɛlɛ la, ko a bɛ a denkɛ fɔlɔ di a ma.
Nka jamanatigi nimisara o la, sabu a tun y'a miiri ko ni Kitakaw sera kɛlɛ la, k'u tɛna sɔn ka nafolo tilancɛ di ale ma.
Miniminin fana duminna ka kitagaw sɛgɛrɛ su fɛ Gunbankɔ.
Dɔw ko k'olu ye sa tagakan mɛ Gunbankɔ ciyɔrɔ.
Sabu a fɛɲɛma de taara.
Mɔgɔ min mana a fiɲɛ sama, o bɛ sa.
Mɔgɔ o mɔgɔ tun subaga o bɛɛ sara.
Mɔgɔ minnu tɛ subaga ye, olu dɔrɔn de ma sa.
Mɔgɔ caman sacogo de filɛ nin ye.
A kɛra, o y'a sɔrɔ Kitakaw kɛlen ka Gunbankɔ da minɛ.
Tubabuw tun ma se Kita fɔlɔ.
Maninkaw dɔrɔn de tun ye Gunbankɔ dugu da minɛ.
O de la fulaw ye kɛlɛ wuli Kitakaw la.
Fulaw sera fɔ kulu sen kɔrɔ.
Fɔlɔ, Maninka ni fula tun bɛnnen don.
U yɛrɛ ni ɲɔgɔn cɛ.
Tɔgɔntan de tun ye setigiba Kita.
N'a taara kɛlɛ rɔ, a tun bɛ fɛn caman sɔrɔ.
Nka a tun tɛ se bɛɛ la.
Ni a tun ko mɔgɔw ka taga a dɛmɛ kɛlɛ la, mɔgɔw tun bɛ u ban; o de y'a to a bagara Kitakaw ma.
A kɛlen k'a dɔn ko mɔgɔw b'a fɛ ka a janfa, a tagara tubabuw nɔfɛ k'olu ka na, ka Kita ci.
Olu ko ko ka yɔrɔ jumɛn ci.
A ko: Aw kosilabugu ci.
Tubabuw fana ye u ka gɔnlɛ ɲɛsin kosilabugu la.
O kɛlen, dugutigiw taara kuma tubabuw ye.
U ko tubabuw ma:
An sɔnna aw ka mara ma.
Tubabuw sɔrɔla ka kɛlɛ dabila.
Tubabuw de ye Tɔgɔntan kisi. N'o tun ma kɛ mɔgɔw tun b'a faga.
Kitakaw tun bɛ se ko la; u tun tɛ siran mɔgɔ si ɲɛ.
Tɔgɔntan kɔrɔw ni a dɔgɔw tun ye kosilabugukaw ɲininka ko n'u bɛ se ka Tɔgɔtan faga, Nka kosilabugukaw ma sɔn o ma, sabu furu tun bɛ u ni ɲɔgɔn cɛ.
Nfali ni Makan sɔrɔla o furu dɔ de kɔnɔ.
Furuɲɔgɔnya de ye Tɔgɔntan kisi; n'o tun tɛ, a tun bɛ faga.
Nka a ma i miiri furuɲɔgɔnya ma a tagara tubabuw nɔfɛ, k'olu ka na kosilabugu ci.
Nka tubabuw kɛra hɔrɔn ye. A tun bɛ min fɛ, u m'o kɛ. U kɔnin tagara Gunbankɔ ci.
Kita kulu kabakofɛnw.
Kitabadinga kɔ.
Kɔ masirannen dɔ bɛ Kitabadinga kɔnɔ.
A ma jan, a ma surun, nka mɔgɔ si tɛ se ka o fɔ ka i jɔlen to a kɛrɛfɛ.
N i y'o fɔ, i tɛ se bilen ka a tigɛ, i tɛ se ka jigi a kɔnɔ. N i jigira a kɔnɔ, i bɛ to yen; i tɛ bɔ bilen.
O kɔ kelen tɛ yen. Kɔ caman wɛrɛw bɛ yen.
Nka a tɛ se ka fɔ ale dɔrɔn de ma ko i ka dɔgɔ.
O dagalen tɛ.
Ne ma jigi a kɔ kɔnɔ, nka n ye a kɔnɔ suman.
A ka don kosɛbɛ; banba yɛrɛ bɛ a ji rɔ.
An delila ka jigi a kɛrɛfɛkɔw la ka jɛgɛ minɛ.
Dɔw b'a fɔla, kɔ kitabadinga kɔ ye ba de ye.
Dɔw ye a sɔnna hali bi.
Mɔgɔyaji.
Kɔ dɔ fana bɛ kulu sanfɛ, a bɛ fɔ a ma mɔgɔyaji.
A bɛ Budɔfɔ ni Sɛmɛ cɛ.
Koli tɛ kɛ a kɔ rɔ.
Mɔgɔ si tɛ taga yen.
O kɔ de masirannen ni kɔ bɛɛ ye kulu la.
Hali ni i ko ko dɔ ka taga i bila yen, mɔgɔ tɛ sɔn; u b'a miiri ko i b'a fɛ ka i yɛrɛ faga de.
Mɔgɔw bɛ se ka a yɔrɔ jira i la, nka mɔgɔ tɛ taa n'i ye.
Hali jiriju min bɛ a kɔ kunna, i bɛ se ka o ye yɔrɔjan na.
Ni i taara, jinɛw b'a fɔ i ye:
I nana an dakɔrɔbɔ de.
Ni i ye subaga, i bɛ sa o don bɛɛ.
Ni i ye dunan ye, ni i sera so dɔrɔn, i bɛ bana.
Hali sisan mɔgɔ si tɛ sɔn ka taga a kɔ dala.
Hali ni fiɲɛ ye jiribulu labin a ji la, a lakanabagaw bɛ o tɔɲɔnkɔ.
Kɔ fitini caman bɛ kulu sanfɛ, olu bɛɛ bɛ se ka ye.
Maninkaw bɛ fɛn caman fɔ, a si tɛ se ka sɛgɛsɛgɛ, ka a dɔn ni tiɲɛ don walima ni nkalon don.
U yɛrɛ bɛ ko maɲɔkɔrɔn caya, yasa ka mɔgɔw lasiran, i n'a fɔ filɛlilaw b'a kɛ cogo min.
Kita mɔgɔw y'a fɔ ko Tɔgɔntan ni a dɔgɔmuso dɔrɔn de taara mɔgɔyaji kɔ dala.
ko Tɔgɔntan ye i yɛlɛma ka kɛ kɛrɛnni ye, a dɔgɔmuso ye a yɛrɛ kɛ sɛgɛ ye.
Ko o kɛrɛnni taara i min mɔgɔyaji la, ko jinɛw ko k'u b'a faga dɔrɔn, ko dɔgɔmuso sɛgɛma nana a jasun, ka a kisi fagali ma. Ko jinɛw ko: An ka a to nin kɔnɔba ka nin farafara.
Jinɛw m'a dɔn ko sɛgɛ tun ye mɔgɔyɛlɛma de ye.
Tɔgɔntan ni a dɔgɔmuso ye u yɛlɛma k'u kɛ mɔgɔ ye, ka taa so.
U ye ji kɛ nɛgɛni dɔ kɔnɔ.
U bɛ to ka o kɛ u fari la.
Ko Togontan ka nafolotigiyaba sɔrɔla o de fɛ Kita.
Mɔgɔyaji de kɛra a ka nafolo sabu ye.
A denw ye o nɛgɛnin ta cɛn na, tɔgɔntan sa kɔ.
Nka fo ka tubabu na, a denw ma se ka Tɔgɔntan ka nafolo ɲɔgɔn sɔrɔ.
U tun sɛgɛlen don; fɛn tun tɛ u bolo.
Hali bi a bɛ fɔla ko a denw ma a ka nafolo tɔnɔbɔ.
Dɔw kɔnin b'a fɔla ko ko ka u fa ka nɛgɛnin to u bolo, ko u tɛ dɛsɛ nafolo la.
Bɛɛ kɔnin hakili la, ko Tɔgɔntan ka nafolo sabu bɔra Kita kulu de la.
Nari mɔgɔyaji.
Nari mɔgɔyaji bɛ kulu sanfɛ. Budɔfɔ sanfɛ.
Sirajuba dɔ bɛ o kɔ dala, sɛgɛ jɛman de sigilen bɛn o sirajuba kunna.
Subagaw dɔrɔn de bɛ se ka a ye, mɔgɔ tɔw tɛ se ka a ye.
Dansira ni a kɔrɔkɛ de ye o ji ta.
Dɔgɔmuso ye i yɛlɛma ka i kɛ kɛrɛnni ye, kɔrɔkɛ ye i kɛ sɛgɛ ye.
Kɛrɛnni ye i boli ka ji ta, sɛgɛ ye kɛrɛnni jasun.
Ji lakanabagaw kɔ:
An ka nin to a dunbaga bolo!
Kabini muso ni a kɔrɔkɛ ye ji ta, mɔgɔ wɛrɛ si ma se ka a ta bilen.
Kɔrɔkɛ tun tɔgɔ ye ko Hajala.
U kɛra nafolotigaba ye Kita.
Diɲɛ bɛɛ ye u tɔgɔ mɛ.
Hajala muso min tun tɔgɔ ko Nbajala, o tun sigilen bɛ Kurukɔtɔ ni Kankujana cɛ.
A ji tun kalifalen dɔn jinɛw de la.
Nafolo sabu de tun dɔn.
Hali ni duguminɛ tun binna a ji la jinɛw tun b'o faga. Ni furabulu min fana tun mana bin a ji la, u b'o cɛ k'o fili.
Fɛn o fɛn tun mana bin a ji la, o bɛ labɔ, ka a lafili a lakanabagaw fɛ.
Mansayaji.
A fɔra n ye ko kɔ wɛrɛ bɛ kulu sanfɛ ko o tɔgɔ ko Mansayaji.
Mɔgɔ si ma kan ka se o kɔ dala.
Hali kɔnɔw tɛ min a ji la.
Jinɛw ni wɔkulɔw de bɛ a kɔlɔsi.
Furabulu mana bin a ji la, u b'a ta ka a lafili.
Nari namaji.
Kɔ dɔ fana bɛ kulu la Sɛmɛ sanfɛ, a tɔgɔ ko Nari namaji.
Mɔgɔw bɛ fɛn bɛɛ kisɛ kɛla a saraka ye, ka a ji ta.
N'u ye fɛnkisɛ fili ji la, a lakanabagaw b'o tɔmɔn. U bɛ ji seri fɔ ka mɔgɔw ɲigin.
Mɔgɔw tun bɛ ji ta yen wari la.
Ko ni mɔgɔ min ye i ko a ji la, ko i tɛ fiyen bilen.
Ni fiyentɔ ye a ɲɛ ko ni a ji ye, a bɛ kɛnɛya.
Nka fɔ i tun ka mɔgɔw sara, ka a ji sɔrɔ.
A ma jan Kita dugu la.
A filɛ nin ye kuluwo la sɛmɛ sanfɛ.
N'i b'a fɛ ka dɔ sɔrɔ, i bɛ i sara sɛmɛ dugulenw na.
U b'a yɔrɔ jira i la, n'u sɔnna.
Miniminin.
Miniminin kɛcogo.
N'a fɔra ko Kita lakanabaga, Miniminin de ko don.
A bɛ jamana yiriwa.
A fari bɛ yɛlɛkun i n'a fɔ ko dugale.
A yɔrɔ dɔw bɔlen don sanu fɛ.
Ni i ye a fara dɔɔnin sɔrɔ, i tɛ sɛgɛn ye i ɲɛ na bilen.
Miniminin ye saw kuntigi de ye.
Sa gasan tɛ.
A ni jinɛw de bɛ ɲɔgɔn fɛ, nka jinɛ tɛ.
Ale ye jinɛ de ye.
Subagaw dɔrɔn de bɛ se k a ye, nka bɛɛ bɛ se ka a tɛmɛnnɔ ye.
Miniminin Suguya.
Miniminin ye fila ye, kelen ye Tunkaraw cɛn ye.
A bɛ kuluwo dɔ la Kita Tunkaraw ni Ɲafala cɛ.
A bɛ to ka i yaala tunkaradugu fila ni ɲɔgɔn cɛ: Lengekɔtɔ ni Haradala.
Dɔ nin ye tandukaw cɛn de ye.
A bɛ sɛmɛ Mananunu kuluwo la.
N'a bɔra Kita bɛɛ b'a dɔn.
Bɛɛ bɛ kule k'a fɔ:
Kita bɛ yiriwa!
Kita bɛ yiriwa!
Kabini o wagati, bɛɛ bɛ hɛrɛ sɔrɔ Kita.
A fɔra n ye ko dennama ko a bɔra. Kabini o kɛra, a ma bɔ hali bi.
Ni a bɔra, a bɛ ye yɔrɔ bɛɛ.
Mininminin fɛ saratikan.
N' i b'a fɛ i ni miniminin ka sarati, i bɛ i muso fɔlɔ saraka a ma, i denkɛ fɔlɔ, i denmuso fɔlɔ ani i ka jɔn fɔlɔ.
A bɛ i muso n i den n i ka jɔn faga.
I bɛ tila k a bonya ni sɛ ye.
I bɛ safuna bila a ɲɛ.
A bɛ balo o la tile segin i ka so kɔnɔ.
Ni tile segin dafara, i bɛ da yɛlɛ, a ka taga.
Mɔgɔ wɛrɛ ma kan ka maga fɛn ninnu la, ni e yɛrɛ tɛ.
Ni i bɛ saratikan ta a fɛ, i bɛ i bolofɛn bɛɛ tiɲɛ.
N i ɲaninna, a bɛ sɔrɔ ka diɲɛ fɛn bɛɛ di i ma.
I tɔgɔ bɛ fɔ yɔrɔ bɛɛ.
Tunkara dɔ ni miniminin ye saratikan ta.
Nka ni i b'a kɛ, fo i ka kɛ subaga ye, sabu ni i bɛ don ni a ye i ka so kɔnɔ, n'a ye i labin, i bɛ bana.
I laban bɛ sa.
Nka ni i sera k'a ladon, i bɛ kɛ nafolotigiba ye.
Tanduka dɔw fana ni a ye saratikan ta.
Nka kabini o fɔlɔw bɔra a la, mɔgɔ wɛrɛ ni miniminin ma sarati tugun.
Miniminin sɔnni.
Tunkara dɔw bɛ Miniminin sɔnna geni kɔrɔ kuluwo da la.
Ne yɛrɛ ni n bɛnkɛw taara ɲɔgɔn fɛ siɲɛ kelen a sɔnni na.
A bɛ kulu la, a ni Lengelɔtɔ ma jan, kuluwo dɔ da la.
U bɛ sɛ ni fɛn wɛrɛ bila filenkaban kɔnɔ.
U b'a fɔ ko Miniminin bɛ tila o dumuni la, sanni olu yɛrɛ ka tila dɔlɔmin na.
U bɛ tile ka dɔlɔ min ani sagajigi min kɛra sɔnnifɛn ye, k'o sogo dun.
Wagati dɔ la, u ko Miniminin bɔkan bɛ wo la, k'u tulo bɛ a ka talan gɔsikan na kuluwo la.
U kɛlen, u ka kuntigi wulila ka yɔrɔ lajɛ, ka a fɔ tɔw ye, ko cɛ bɔra, ko fɛn o fɛn dira a ma, k'a ye o bɛɛ dun.
Tɔw fana wulila ka filɛli kɛ.
Ne fana wulila, nka ne ma fosi ye ni filen tɛ.
Ne ko n bɛnkɛ ma ko ne ma fosi ye ni filen sigilen tɛ.
Bɛnkɛ ko: i tɛ se ka a ye, ni i tɛ subaga ye.
Kabini o bɔr a la, sɔnni ma kɛ ne ɲɛna bilen.
Moniɲa.
San o san fɛn dɔ bɛ a yɛrɛ jira Kita kulu la, u b'a wele ko Moniɲa.
A bɛ bɔ, ka i sigi kulu dɔ kan tuma kelen kelen. A bɛ i yaala dɔɔnin, n'a sɛgɛnna, a b'i sigi.
Ni san bɛ diya, a ni fini jɛ bɛ bɔ.
O san, fosi tɛ dɛsɛ Kita.
San bɛ ɲa.
Ɲɔ bɛ sɔrɔ.
Mɔgɔ si tɛ sɛgɛn o san.
Ni san tɛna diya, a bɛ bɔ ni bɔgɔlanfini ye.
O san, mɔgɔw bɛ sɛgɛn Kita kosɛbɛ. Ɲɔ bɛrɛ tɛ sɔrɔ, lanpɔn bɛ caya, saya fana bɛ caya.
Moniɲa de bɛ Kita sinin fɔ.
Jamana nin bɛɛ dalen don o la, sabu koba de don maninka bolo.
Sɔnnikɛyɔrɔw.
Sɔnni fɛn o fɛn bɛ kɛ kita kulu la, a bɛɛ bɛ kɛ jinɛw ni Miniminin de ye.
Sɔnnikɛyɔrɔ ka ca kulu la.
N tɛ a bɛɛ dɔn, sabu dɔɔnin bɔra sɔnni la.
U yɛrɛ b'a fɔla ko tubabu ye fɛn bɛɛ yɛlɛma.
Fɔlɔ, sɔnni tun bɛ kɛ kɔda bɛɛ la kulu sanfɛ.
Sisan minnu bɛ dugu kɛrɛfɛ sɔnni bɛ kɛ olu de la.
Dɔw ko k'u tɛ se ka kulu sɔnni dabila, ko n'o kɛra ko jinɛw bɛ boli, Kita bɛ ci.
Fɔlɔ, u tun b'a fɔ ko jinɛw bɛ jenbe fɔla ani ka dɔnkili da kulu la. Ko bɛɛ tun b'a mɛ, k'u tun b'a kɛ ntɛnɛnsu ni jumasu de.
Ko hali sisan, a bɛ kɛ, nka ko mɔgɔ de tɛ a mɛna.
Ne kɔnin, kabini ne wolola, ne ma fosi ye kulu la.
Kita ni Gunbankɔ kɛlɛ la, mɔgɔ caman salen, mɔgɔw ye sɔnni daminɛ Kita kulu la.
A fɔra ko bɛɛ ka sɔnni kɛ, sabu ko Kita kana ci, ko jinɛw diminnen dɔn Kita kɔrɔ.
O de kosɔn, i bɛ sɔnniyɔrɔ ye Kita kulu yɔrɔ bɛɛ sisan.
Kita dugu bɛɛ n'a ka sɔnniyɔrɔ don: saba bɛ dɔw bolo, naani bɛ dɔw bolo.
Kita dugu duuru bɛɛ ni a ka sɔnniyɔrɔ tun don.
Kuruninkumala.
Kuruninkumala ye Tunkaraw ka sɔnniyɔrɔ de ye.
Tunkaraw bɛnba de ye a laada sigi.
Filɛlilaw de ye a fɔ ko:
Ni aw ye nin kulu sɔn, a bɛ hɛɛrɛ kɛ aw ye.
O de kosɔn, san o san Tunkaraw bɛ dɔlɔ kɛ ka a sɔn.
A sɔnniyɔrɔ, jeli si ma kan ka kulu sɔnnifɛn dun.
U b'a fɔ ko ni kulu sɔnna, kulu bɛ a sɔnbagaw haminako bɛɛ nɔgɔya; ko ni sɔnni minɛna, ko sanji bɛ na o don yɛrɛ; nka ko ni a ma minɛ, ko sanji tɛ na.
Fɔlɔ, kuma caman tun bɛ fɔ, o si tɛ fɔ sisan. Ko ni kulu tun bɛ sɔn, mɔgɔw tun bɛ taa ni ɲɔ, ni tiga, ni filen ni galama ye. A bɛɛ tun bɛ dan. U tun bɛ tigɛ o don kelen, ka a kɛ dɔlɔ ye o don kelen.
N'o kɛra, sɔnni tun bɛ kɛ, tilen tun bɛ kɛ ka dɔlɔ min fɔ lakansara.
Ko ni sɔnni tun kɛra, ko san tun bɛ i labɛn nali kanma.
O tun kɔrɔ ye ko sɔnni minɛna.
Min bɛ sɔnni kɛ o b'a fɔ:
deliko fama tɛ! a ye i bolo bila a rɔ.
A bɛ fɔla ko hali ni sɔnni kɛra tilema fɛ, ko san bɛ na.
U tun bɛ ninu fɛnw de fɔ an ye fɔlɔ. Nka kabini tubabu nana o kuma ɲɔgɔnw tɛ mɛna bilen. Kabakokumafɔ banna.
Minnu tun bɛ kulu sɔnna, olu ma sa fɔlɔ. Tunkaraw de tun b'a kɛ. U bɛ balola.
Nka kulu ka kabakokow kuma tɛ fɔla bilen. I b'a sɔrɔ kulu de diminnen Tunkaraw kɔrɔ sisan.
A bɛ fɔla ko ni kitasigi ka di, ko o sabu ye kuluninkumala de ye. Ko a bɛ a fɛn bɛɛ di ɲɔ o, tiga o, wari o, a bɛɛ bɛ sɔrɔ nɔgɔya la.
A b'u kisi ko jugu fana ma. A bɛ ɲuman dɔrɔn de kɛ mɔgɔw ye.
Kita dugu tɔw fana bɛ bɔ tunkaraduguw numa, Lengekoto ni Haradala.
O tunkaradugu fila de bɛ kuruninkumala sɔn san o san.
Sɔnni tuma, u b'a fɔ:
An kisi tubabu ɲani ma!
An dɛmɛ!
A to mɔgɔw ka da an na tuma bɛɛ.
Ni jamanatigi ye ko bɛnbali kɛ an na, an nɔ tɛ, e de nɔ don.
Ni muso min ma se ka den sɔrɔ, u b'a fɔ kulu ye:
Ni n muso ye den sɔrɔ, n bɛ dunun kɛ i sɔnnifɛn ye ani woro jɛ tan.
Ni muso ye den sɔrɔ, ni den ye cɛ ye, a bɛ tɔgɔda ko Hakuru, ni den ye muso ye, a bɛ tɔgɔda ko Nbakuru.
Ni den sera boloko ma, a fa bɛ taa dɔlɔ ni sɛ ni woro ni dɛgɛ kɛ ka kulu sɔn.
A b'a fɔ:
Kuluninkumala, i tɔgɔma bɛna boloko ɲinɛn, i janto a ko, a ka kɛnɛya sɔrɔ.
Den min ma tɔgɔda, o ma kan ka tɛmɛ kuluninkumala kɛrɛfɛ.
N'a tɛmɛna a kɛrɛfɛ, a bɛ sa.
Kuluninkumala tɛ basi si kɛ dunan na, sabu u t'a dɔn.
Kuluninkumala ka baara ye mɔgɔdɛmɛ dɔrɔn de ye u ka waleɲumanw la.
Kɔsilabugu Hatabili.
An yɛrɛ fɛ Kɔsilabugu sɔnni min bɛ kɛ, a bɛ kɛla Hatabili de.
Dugutigi de bɛ dutigi bɛɛ wele ka a saraka bɔ.
U bɛ na ni sagaji jɛ ye ka a di Hatabili ma.
An ka mɔgɔw bɛ jiriba dɔ fana sɔnna Haradala kɛrɛfɛ.
Budɔhɔ Hatabili.
Sɛnɛ ni Hatabili cɛ sɔnni dɔ fana bɛ kɛla yen.
Jaramaji Kamaraw de tun bɛ sɔnni kɛla yen.
Hɔrɔnw dɔrɔn de bɛ tagala o sɔnniyɔrɔ.
Jɔn ni ɲamɔgɔden tɛ se yen.
U bɛ fɛnkisɛw saraka ka k'u dan, u bɛ bɔ, k'u mɔ, k'u tigɛ, k'u dun o don kelen ani sagasogo, min kɛra ka Hatabili sɔn.
Sɔnnikɛlaw muso dɔrɔn fana de bɛ se ka maga filenw ni galamaw la, minnu sɔrɔla o don.
Ni musow wɛrɛ magara u la, o bɛ sa.
Nin laadaw tun bɛ an ka jamana kɔnɔ.
Bɛɛ tun bɛ u labato.
Mɔgɔ si tun tɛ u sɔsɔ.
Kayakoli ni Kayaba.
Laada minnu tun bɛ latimɛ kayakoli ani kayaba, o de filɛ nin ye.
San o san, jaramajikaw ni ɲafalakaw de bɛ a sɔnni kɛ.
Kayakoli sɔnni tun bɛ kɛ ni malodɛgɛ, ni sɛ, ni sagajigi, ni misi ni woro de ye.
Malodɛgɛ bɛ kɛ filen kɔnɔ k'o bila ji kan.
Ni sɔnni minɛna, filen ni dɛgɛ bɛ jigi ji jukɔrɔ.
Kayakoli lakanabaga fana bɛ filen lafa jɛgɛ kɛnɛ la sɔnnikɛla ye.
Kuntigiw bɛ sɛwa ko sɔnni minɛna.
Sɔnni minɛ o minɛ, dugu bɛ diya mɔgɔw la: ɲɔ bɛ sɔrɔ, tiga bɛ sɔrɔ wari bɛ sɔrɔ. U ni faamaw tɛ bila ɲɔgɔn na o san. Gɛlɛya si tɛ u sɔrɔ.
Ni sɔnni ma minɛ, Kayakoli lakanabaga bɛ filen lafa jɛgɛ jalan na.
O san tɛ diya mɔgɔw bolo.
Mɔgɔ si ma Kayakoli ni Kayaba sɔnni lagɔsi Kita.
Kayakoli ni Kayaba ye sinamusoma fila de yɛlɛmanen ye k'u kɛ kɔ fila ye.
Bin de kɛlen ka kɔ fila nin tila.
Ni i ye u ji min, i kɔnɔ bɛ fara, ka ji tila.
N' i ye filen fa a kɔ fila ji la, filen bɛ ci, ka ji tila, ka a bɔ ɲɔgɔn na.
N bɛ min dɔn kulu sɔnni na Kita ani yɔrɔ tɔw sɔnni, o de ye nin ye.
N ye denmisɛn ye, n ma kɔrɔbaya maninkaw cɛla.
N tun bɛ baara la tubabuw bolo.
N tɛ fɛn caman dɔn.
U bɛ fɛn caman dogola anw na, sabu u b'a miiri ko an mɔna tubabu bolo, ko an bɛ sɔn ka laadaw tiɲɛ.
U tɛ an filɛla bilen yan jamana mɔgɔ ye, ko an banna an bɛnbaw ka laadaw la ka tugu tubabu kɔ
à bé Jɔnkolonin wéle
à bé Mariheri wéle Jɔnkolonin
à bé Kɔlɔnjugujiri wéle Jɔnkolonin
à bé Cɛkɔrɔbabugɔnci wéle Jɔnkolonin
à bé Nturanin Farinman wéle Jɔnkolonin
à bé Nkilinti Nkɔlɔntɔ wéle ò tùn bé Jɔnkolonin
Mariheri tùn yé màsakɛ yé Jɔnkolonin
nìn mínw tɔ́gɔ fɔ́len yé nìn yé òlu tùn yé à ká cɛ̀ fárinw yé
nìn mɔ̀gɔ kélen kélen bɛ́ɛ tùn yé sé mɔ́gɔ kɛ̀mɛ ná Jɔnkolonin kɔ́nɔ
ɔ̀ npári tùn bé fɔ́ òlu dè yé Jɔnkolonin kɔ́nɔ
ù kó póyi ní páyi
nɛ̀gɛ sɛ̀ngɛrɛn dɔ́ bé à jí mìn ò tɛ́ à nyàga nyími
nyàganyimi Nsan àni nyàgamin Nsan
Nsan kùnba àni Nsan dába.
ò tùma ná sá ní tìle tùn gànna síra tíle wáriwari fɛ̀ ù bé ù ká npáriso dè kòori Jɔnkolonin ká kàlikanbolon kɔ́nɔ
bòlonba jɔ̀len bé ù fɛ̀ à lá
ɔ̀ npári nìn bé bɔ́ ní kàla dè yé kàla dɛ̀bɛ dòn
ní í yé à mɛ́n kó cɛ̀ npàri cɛ̀ npàri dè yé kàla bí náani yé. jɛ́man yé mùgan yé fìnman yé mùgan yé
ù bé nà npáriso dè kòori ù ní ù ká dáfila jàlan kélen
Jɔnkolonin yé dònda kélen àni bɔ́da kélen
npárikala bɔ́kan
òlu kùmukɔrɔseri òlu nyàmakɔrɔseri òlu kùmujatigi àni bálansando
òlu bé kùmu cɛ̀ lá cɛ̀ tɛ́ kùmu òlu lá Jɔnkolonin yàn
yàn yé Jɔnkolonin yé
ní í fárinyara í bé dàn yàn
ní í kɛ́ra cɛ̀ yé í bé dàn Jɔnkoloninkaw lá.
ò dón kɔ̀lɔn kélen tùn bé Jɔnkolonin dùgucamancɛ lá
ò tùn yé ù ká màsakɛkɔlɔn yé
ù ká áladelikɔlɔn dòn
ù ká sìriw bé à kɔ́nɔ
ɔ̀ mɔ̀gɔ kɛ̀mɛ tùn bé sé kà jí bɔ́ kɔ̀lɔn nìn kɔ́nɔ à ká jùruw tɛ́ cì nyɔ́gɔn ná.
ò yé à sɔ̀rɔ Da bé Segu
jí tìgi àni mɔ̀gɔ tìgi
múgu tìgi àni nɛ̀gɛ tìgi
bámananw kó ò dè mà kó bámanan wàliju
Farakɔ Duga sìribaga
kɔ̀nɔ kùsan kɔ̀rɔ
kó dósonin gòlo bìlen
kó sírabɔ àni dímibabɔ
kó dɛ̀mɛbara ní káyira.
póyi
kàla tàbaga ní kàla dábaga
cúnba ní síra tìgɛ
tómontigi fà wále
múgu ní tá dàamu jí súmalen
nìn yɔ́rɔ nìn dè bé fɔ́ í yé nìn yɔ́rɔ nìn dè bé fɔ́ Jɔnkolonin Mariheri yé
Mariheri kó àle dè bé sé kà póyi jí mìn àle dè bé sé kà à nyàga nyími
kà à mìnɛ Kala kà tága à bìla Segu kɔ́nɔ àle nyɛ́ tɛ́ cɛ̀ lá mín bé àle ká màsakɛya nyɔ̀gɔn bɔ́
àle nyɛ́ tɛ́ cɛ̀ lá mín bé àle bɔ́ màsaya lá à fálen bé Jɔnkolonin cógo mín ná ní à yàdalen bé ní à jámannen bé ní à tɛ́ síran mɔ̀gɔ nyɛ́ ní à tɛ́ màlo mɔ̀gɔ mà ní à dálen bé à ká cɛ̀denw ná kó ù ká fárin Jɔnkolonin kɔ́nɔ.
Da Monson dè yé à ká kɛ̀lɛbolo fára nyɔ́gɔn kàn kó ù ká tága à ká dísɔngɔ nyíni sáheli
Jɔnkolonin yé í dá ù nyɛ́
ɔ̀ à yé Bakɔrɔ Monson ká kɛ̀lɛ tínyɛ Jɔnkolonin
ù má sáheli sɔ̀rɔ
Segu ní kàsi nàna kà nà ù dá Da kɔ́rɔ Segu.
ù kó Jɔnkolonin yé kɛ̀lɛ tínyɛ Bakɔrɔ Monson
ù kó Kɔlɔnjugujiri bé yèn
Cɛkɔrɔbabugɔnci bé yèn
Nturanin Farinman bé yèn
Nkilinti Nkɔlɔntɔ bé yèn
jàa Jɔnkolonin yé dòndoliso yé
jàa Jɔnkolonin yé búnteniso yé
jàa kábako kɛ́ra Jɔnkolonin
ò mɛ́nnen Bakɔrɔ Monson fɛ̀ ní ò yé Da Monson yé à nàna kà nà à kà cɛ̀denw fára nyɔ́gɔn kàn Segu
à kó kɛ̀lɛ ní à tìgɛbaga tɛ́ fára díya lá
à yé à fɔ́ à ká kɛ̀lɛtigi mà
à kó ń bé à fɛ̀ á ká tága Jɔnkolonin mìnan tà Jɔnkolonin ní à kɔ́nɔfɛn bɛ́ɛ ká ń sɔ̀rɔ Segu yàn
á ká Mariheri nyɛ́nɛma mìnɛ á ká nà ní à yé
ń bé à kɛ́ kà ń ká bóli júgu náani sɔ́n
Makungoba àni Nangoloko àni Kɔntɔrɔ àni Binyɛ Jugu
ń bé à kɛ́ kà ù sɔ́n
ɔ̀ Segu fàdenkɛlɛ yé í lábɛn
kɛ̀lɛ wúlilen sá ní ù yé bá tìgɛ à yé múgu sɛ́nsɛn kà sé Jɔnkolonin ná
jàa Jɔnkolonin tɛ́ mìnɛ
Segu ní Jɔnkolonin yé póyi kɛ́
póyi ní páyi
nɛ̀gɛ sɛ̀ngɛrɛn dɔ́ bé à jí mìn à tɛ́ à nyàga nyími
kɛ̀lɛ mán dí jítɔ lá
ù yé Segu tà
Segu yé ù tà.
à má nyɛ̀ mín kɔ́ à kɛ́ra ò yé
tɔ́njɔnw yé ù kɔ́ dá
Jɔnkolonin yé ù bìlasira í ná à fɔ́ kúnunko bɔ́ra bì lá
dími dònna jítigi lá tùma mín ná ní ò yé Da Monson yé
ní à ní dími yé í dá Segu
à dálen à sìdalan kàn à nàna kà nà í míiri mín bé sé kà Jɔnkolonin dími bɔ́ àle lá
à kó Jɔnkolonin yé mɔ́nɛ mín dòn àle lá mɔ́nɛ tɛ́ bɔ́ hábada
kɛ̀lɛ ní à tìgɛbaga tɛ́ fára díya lá
Da nàna kà nà à ká móriw ní à ká tìnyɛmasaw fára nyɔ́gɔn kàn
à kó móriw mà kó ù ká à lájɛ àni à ká tìnyɛmasaw ù ká à lájɛ
Jɔnkolonin bé sɔ̀rɔ cógo mín ná kà à dí àle mà ní à bé à sàgo kɛ́ Jɔnkolonin ná ní à bé Jɔnkolonin Mariheri mìnɛ ní à bé Kɔlɔnjugujiri sɔ̀rɔ ní à bé sé kà Nturanin Farinman mìnɛ ní à bé Cɛkɔrɔbabugɔnci sɔ̀rɔ cógo mín ná
à ká móriw ní à ká tìnyɛmasaw ká òlu nyíni kà ò dí à mà
ní ò tɛ́ Jɔnkolonin yé dími mín dòn àle lá ò dími tɛ́ bɔ́ hábada
kɛ̀lɛ ní à tìgɛbaga tɛ́ fára díya lá
Da ká móriw dònna káliwa lá tìle wólonwula móriw bɔ́ra ù nàna kà nà
ù kó jítigi àni mɔ̀gɔtigi ánw yé fɛ́n dè yé Jɔnkolonin ná
ní à kán kà Jɔnkolonin sɔ̀rɔ í bé í jíja kà jàkuma bìlenman nyíni kà múrufɛ bìlen dɔ̀lɔki dòn à lá kà múrufɛ kùlusi dòn à lá kà múrufɛ bìlen fùgula dòn à kùn ná kà kòlonkisɛ sàba sìri à kán kɔ́rɔ
Jɔnkoloninkaw ká áladelikɔlɔn mín bé yèn ní ù ká sìrikɔlɔn dòn í ká tága ò jàkuma bìla kɔ̀lɔn nìn kɔ́nɔ
ní ò kɛ́ra í bé Jɔnkolonin sɔ̀rɔ Da Monson
nkà ní ò má kɛ́ fára Jɔnkolonin ná í tɛ́ sé ù lá hábada
ɔ̀ à ká tìnyɛmasaw nàna òlu sèginna ò kán kélen kàn
ù kó jítigi àni kɛ̀lɛtigi bábirimasa
í bé í jíja í ká jàkuma bìlen nyíni
í ká múrufɛ kùlusi dòn à lá
í ká múrufɛ dɔ̀lɔki dòn à lá
í ká múrufɛ fùgula dòn à kùn ná
í ká kòlonkisɛ sàba sìri à kán kɔ́rɔ
í ká à dí í ká tɔ́njɔnw mà ù ká ù jíja kà à bìla Jɔnkoloninkaw ká dùgucamancɛkɔlɔn nìn kɔ́nɔ
ní ò kɛ́ra í bé Jɔnkolonin mìnan tà
nkà ní ò má kɛ́ fára Jɔnkolonin ná Da Monson í tɛ́ sé hábada
ɔ̀ ò sáraka bɔ́li dè má díya sá
jítigi mána jàkuma bìlen mín mìnɛ ní à dònna ní ò yé à ká cɛ̀so kɔ́nɔ ní ò yé Da Monson yé ní à yé à ká sáraka dá ò kàn ní à yé múrufɛ dɔ̀lɔki dòn à lá kà múrufɛ fùgula dòn à kùn ná kà múrufɛ bìlen kùlusi dòn à lá ní à yé à tà kà à dí tɔ́njɔnw mà ù ní kɛ̀lɛbolo kó ù bé nà à bìla Jɔnkolonin ò tɛ́ bɛ̀n
ɔ̀ Jɔnkolonin kɛ̀lɛ nyɛ́ mána dá ù kàn à bé kɛ́ í kó mín díkisɛ tùgura ù lá à bé kɛ́ í kó mín ŋúnu cúnna Segu kàn
ù bé nyɔ́gɔn dàn póyi ní páyi lá
kàla tàbaga ní kàla dábaga
Segu bé Jɔnkolonin bìla í ná à fɔ́ kúnunko bɔ́ra bì lá
ù bé ù bìlasira túgun
ù yé sánji wólonwula kɛ́ ò lá tìlema wólonwula ù bé nyɔ́gɔn ná ù yé ò dè kɛ́
kɛ̀lɛ ní à tìgɛbaga tɛ́ fára díya lá
Da kó àle tɛ́ fára Jɔnkolonin ná
Jɔnkolonin kó àle tɛ́ síran Da nyɛ́ hábada
póyi.
ò tùma ná sá jítigi à kɔ́nɔna gánna
ní Da Monson yé à ká sáraka dlà kà à dí tɔ́njɔnw mín mà òlu bé à fɔ́
ɛ́ jítigi ánw kélen tɛ́nà kɛ́ fàso kùnmabɔ yé
é má à dɔ́n kábako bé Jɔnkolonin
é má à dɔ́n Nkilinti Nkɔlɔntɔ bé Jɔnkolonin
Nturanin Farinman bé Jɔnkolonin
Cɛkɔrɔbabugɔnci bé Jɔnkolonin
Kɔlɔnjugujiri bé Jɔnkolonin jítigi
sáraka mána tà kà dí ò mà ní ò yé jàkuma bìlen yé ò bé tága dòn bín ná kà tága sáraka bìla yèn kà tìlen à kùn fɛ̀ fìtiridonda fɛ̀ kà nà dòn Segu ò ní kɛ́lɛbolo
ù bé à fɔ́ jítigi páti
án tágara Jɔnkolonin ù yé tá tùgu án ná í ná à fɔ́ díkisɛ
ɛ́ Da Monson ní án má fára Jɔnkolonin ná kɛ̀lɛ tɛ́ díya dɛ́
Jɔnkolonin mán nyì
Da Monson ní hámi bé í dá sìdo ní bálansando à bé ŋúnan à dísi lá
à bé à fɔ́ ɛ́ Jɔnkolonin yé kábako yé
tìlema wólonwula Da Monson bé ò báara kɛ́ Jɔnkolonin ná
à bé tága ní sáraka yé
sáraka tɛ́ sé kà bìla díkisɛ bé Jɔnkolonin
jàa Jɔnkolonin yé dòndoliso yé
jàa Jɔnkolonin yé búnteniso yé
jàa kábako bé Jɔnkolonin
à nàna kà nà à ká móriw nyìninka
à kó sáraka kɔ̀ni bɔ́ra
à kó né yé à dí ń ká tɔ́njɔnw mà
sàn wólonwula yé nyìnan yé ù dɛ́sɛra kà tága sáraka nìn bìla
ɛ́ né Da Monson kɔ́nɔ gànna dɛ́
ní cógo wɛ́rɛ bé à lá á bé ò jìra ń ná
Jɔnkolonin mán nyì ù ká fárin.
ò yé à sɔ̀rɔ nìn yɔ́rɔ nìn dè bé fɔ́ Mariheri yé ò dè tùn yé màsakɛ yé ù kó ò nkɔ̀ni mà kó kɔ̀rɔsen
kɔ̀rɔsen dè tùn bé fɔ́ à yé
díji ní jálaji
mìnfɛn ní kɔ́nfɛn
dúnan còolo
jàtigi cì saa
kùlusi bòma
nkàranga àni sɛ́gɛnji
nà síra fɛ̀ tága wàa fɛ̀
fàsa mín bé mɔ̀gɔ nyà
kàlifa júgu tàbaga ní ŋála
mìnfɛn ní kɔ́nfɛn
nìn tùn yé à ká díminnkɔni yé
à ká jèliw bé nìn yɔ́rɔ nìn fɔ́ à yé
póyi bé é dè wéle
é dè yé à jí mìn kà à nyàga nyími
ɛ́ Mariheri ní í yé à mɛ́n án fɛ̀ yàn kó yàn yé bácɛbolo yé Segu yé bámusobolo yé
é bé síran mɔ̀gɔ nyɛ́ wà
kà à mìnɛ yàn kà tága à bìla fó Kala án bé à fɔ́ òlu dè mà òlu yé cɛ̀bolo yé Segu yé bámusobolo yé
Da Monsonw bé mùsobolo kàn
Da tɛ́ mùso yé wà
kána síran án bé kɔ̀rɔsen fɔ́ í yé
í mìn kà bɔ́ mìnnɔgɔ kɔ́rɔ
mìn tɛ́ sù lá Mariheri
jèliw bé nìn yɔ́rɔ nìn fɔ́ à yé kɔ̀rɔsen kɔ̀ni.
ò dón Silamakan tɔ́gɔ tùn yé sàba yé ní í yé à mɛ́n Silamakan à Silamakan tɔ́gɔ tùn yé sàba yé
dɔ́ tùn yé Kunba Silamakan yé
ù bé à fɔ́ dɔ́ mà kó Silamakan Ardo ò tùn yé Silamakan Yɔrɔ yé
Yɔrɔ dè tùn yé Silamakan Ardo yé
ò dè tùn bé Maasina
ò yé à sɔ̀rɔ Maasina bɛ́ɛ lájɛlen à bɛ́ɛ lájɛlen tùn bé dísɔngɔkolon bɔ́ kà nà à dí Da Monson mà Segu
ò Silamakan Yɔrɔ ò ká jɔ̀nkɛ ò tɔ́gɔ tùn yé kó Pulɔri
ɔ̀ Silamakan wólola dón mín ná ò dùgujɛ́ fìlanan Pulɔri wólola
ù yé nyɔ́gɔn kɔ́n dínyɛ ná ní sú kélen yé
ù yé nyɔ́gɔn kɔ̀n láhara lá ní sú kélen fána yé
ò Silamakan dè kó kàbini ála yé àle dá à má síran.
kàbini ála yé àle dá à tɛ́ í kɔ́ flɛ́ hábada
ní à yɛ̀lɛnna à ká sòkɛ bála ní í yé à wéle fó ní í bòlila kà tága à nyɛ́ fɛ̀ ní ò tɛ́ à tɛ́ à kɔ́ flɛ́ kà í ká wéle láminɛ
à ká fárin cógo mín ná ní à yàdalen bé ní à jámanna Maasina
ɔ́ ní í yé à mɛ́n Segu Da Monson má dísɔngɔkolon sɔ̀rɔ Maasina ò Silamakan sábabu dè yé à kɛ́ ò ká fárinya
bɛ́ɛ yé Silamakan dɔ́n
ù kó dɔ́ mà Kunba Silamakan
ù kó dɔ́ mà Silamakan Yɔrɔ
ù kó dɔ́ mà Silamakan Ba Koyita
ò ní Kunba Silamakan àni Silamakan Ardo òlu tɛ́ kélen yé dɛ́
ɔ̀ nìn Maasina Silamakan nìn dè nàna Segu.
ò yé à sɔ̀rɔ Da Monson bòlon wólonwula jɔ̀len bé à dá lá
à ká tɔ́njɔnw à ní ù bé bàro kɛ́ bòlon wólonwula kɔ́nɔ
nkɔ̀nibara bí sàba àni nkɔ̀ni dúuru ù bé fɔ́ à yé bámananw kó ò dè mà kó dɛ̀bɛ tlá nyà àni dànfinwulu dɛ̀bɛ ní tán òlu dálen bé à kɛ̀rɛ fɛ̀
jálaji bé yèn díji bé yèn bànji bé yèn nkùnanji bé yèn
à bé í mìn kà bɔ́ mìnnɔgɔ kɔ́rɔ sábu kó mìn tɛ́ sùw lá
jítigi ní kɛ̀lɛtigi í mìn
à ká jèlikuntigi kó Tinyɛtigiba Dantɛ à ní à ká jèlidenmisɛnw ɔ̀ mùso kɛ̀mɛ fìla àni mùso tán ní fìla ò bé Da Monson fɛ̀
à ká báramuso ù kó ò dé mà kó Nyeba ò Nyeba tùn ká dí à yé cógo mín ná fó à yé tɔ́njɔnw bìla mɔ̀gɔ kɛ̀mɛ fìla àni mɔ̀gɔ bí dúuru ù ká Nyeba kɔ̀lɔsi háli mɔ̀gɔ kána kúma à fɛ̀ jànko kà bàro kɛ́ Nyeba fɛ̀ Segu
mɔ̀gɔw bé sì Nyeba dá lá mɔ̀gɔw bé tìlen Nyeba dá lá
jítigi ká báramuso dòn
ní dùgu jɛ́ra sɔ̀gɔmada jóona fɛ̀ Da Monson tɛ́ kúnun hábada à ká sìyɔrɔ lá ní màrifakala dɛ̀bɛ ní tán má cì
bí dúuru màrifa mána cì ù bé sɔ̀rɔ kà à fɔ́ kó Bakɔrɔ Monson wúlila
màsakɛ wúlila
ù bé à ká wòlo tà kà nà à bìla bòlon wólonwula kɔ́nɔ ù cámancɛ lá
jèliw bé ù sìgi ù bé jítigi ní kɛ̀lɛtigi wéle à yé
mɔ̀gɔ bí sàba ní mɔ̀gɔ dúuru nkɔ̀ni bí sàba ní nkɔ̀ni dúuru ù bé kúlo Da Monson ná.
ɔ̀ ò Silamakan Ardo ò dè wúlila
kó à bé nà í nyɛ́da Bakɔrɔ ká Monson fɛ̀ Segu
kó Da yé màsakɛ yé
à yé à kómɛ́n àle bé nà bɔ́ Da Monson yé
ɔ̀ Silamakan Yɔrɔ nàlen ná Segu ní à séra
à má sé Da yɔ́rɔ
à nàna kà nà jìgin mùsokɔrɔnin kélen kàn Segukɔrɔ
ù bé à fɔ́ kó Tɛn Jara
ò tùn yé mùsokɔrɔnin yé à yé sé kó lá fɛ́n bɛ́ɛ bé à bólo
dɔ̀lɔjagola dòn à bé dí fèere à ká dí ká dí
ò dè tùn bé kɔ̀rɔsen dlà Segu
à ká kɔ̀rɔsen nìn sá ní à yé à ká díji dlà à bé kɔ̀rɔsen dàga nìn dè tà à bé dàaduru dè kɔ́nɔ
à bé dàaduru nìn tà kà tága dùgukolo sèn kà à bìla dùgukolo kɔ́nɔ kà syɛ̀ nyɛ́nɛma mìnɛ kà ò kán tɔ́nɔmi kà ò bìla à ká dɔ̀lɔji nìn kɔ́nɔ kà à dátugu tìle sàba
ní à yé à bɔ́ é cɛ̀ ó cɛ̀ ní í yé ò mìn í ká kúmakan dúman yé fànɛni yé
Silamakan Ardo ò dè yé Da Monson ká báramuso Nyeba kómɛ́n Segu
kó Da Monson jàrabilen bé Nyeba lá
kó Nyeba ká dí Da yé
kó mɔ̀gɔ kɛ̀mɛ fìla àni mɔ̀gɔ bí dúuru tɔ́njɔnw bìlalen bé ù bé Nyeba kɔ̀lɔsi
kó mɔ̀gɔ tɛ́ sé kà kúma Nyeba fɛ̀ hábada Da Monson bé í kùn tà kà à bɔ́ í kán lá
Silamakan Ardo dè kó
à kó nkà Da jámannen bé
à kó nkà dàga bònya ó bònya à kó dátugulan bé dàga lá dɛ́rɛ
à kó à ká Pulɔri mà à kó ń bé dàga dátugu nìn sèn nìn
dàga mána bònya cógo ó cógo dátugulan bé dàga nìn ná
ń bé dàga dátugu
ɔ̀ à yé musokɔrɔnin nìn wéle nì ò yé Ten Jara yé
à yé ò nyìninka à kó é nìn
Da Monson ká Nyeba kó nìn bé cógo dì
Tɛn kó à mà ń ká dúnankɛ é nàkun yé Nyeba kó yé wà í nàkun yé kà nà bɔ́ Segu
Nyeba kó kúma dábila
háli sísan ní í tágara í bé tága à sɔ̀rɔ cɛ̀ kɛ̀mɛ fìla àni cɛ̀ bí dúuru ní nsìrasɛmɛ bé Nyeba dá lá Segu
Nyeba ká dí Da yé cógo mín ná kɔ̀lɔsibagaw bé à lá
ɔ̀ Silamakan kó Tɛn mà à kó ní ála sɔ̀nna à mà à kó sú nìn ná né ní Nyeba bé bàro kɛ́ fó à ká sócamancɛ lá
né yé ń kàli ò bé kɛ́ hábada
ò dón Silamakan yátawarta fúlaw kó à mà yátawarta
ò dè tùn yé tàma yé tàma nìn jólow dè bé à lá ù kó ò dè mà kó yátawarta
ò mùgan ní fìla bé Silamakan bólo Silamakan Ardo bólo
ɔ̀ Silamakan à yé à ká Pulɔri nyìninka
à kó Pulɔri nìn bé kɛ́ cógo dì
Pulɔri kó Silamakan ní é yé mín fɔ́ ò bé kɛ́ kɛ̀
ò yé à sɔ̀rɔ ò fána ká móriw yé à báara kósɛbɛ
ɔ̀ Silamakan à ká báara kɛ́ra mùn ná
à kɛ́ra nkòrongo fìnman dè lá
à ká mórikɛw dè kó à mà kó à ká tága nkòrongo nyɛ́nɛma mìnɛ kà nà ní nkòrongo nyɛ́nɛma nìn yé
àle bé nkòrongo nyɛ́nɛma nìn báara
à bé à bìla nási lá
à bé sɛ́bɛn dòn à dá kɔ́rɔ
à bé à kála kà à kɛ́ bàgan yé kà à dí Silamakan Ardo mà
bàgan nìn ní à bé à cɛ́ lá mɔ̀gɔ ó mɔ̀gɔ nyɛ́ dára à kàn à bé sé í lá
bàgan nìn ní à yé à dòn à túgu lá mɔ̀gɔ ó mɔ̀gɔ nyɛ́ dára à kàn à bé sé í lá
kà bàgan nìn tó à bólo nɛ̀gɛ tɛ́ à mìnɛ
à ká dɔ̀lɔkikan tɛ́ sé kà mìnɛ hábada
ɔ̀ à yé ò nkòrongo dè mìnɛ kà ò dí à ká mórikɛ mà
mórikɛ nìn yé áladeli kɛ́ à lá kà à bìla nási lá kà sɛ́bɛn dlà kà à dòn nkòrongo nìn dá kɔ́nɔ
à yé à dí à ká wòlofaralaw mà gárankɛw yé nkòrongo tú kà à kɛ́ bàgan yé kà à dí Silamakan Ardo mà
háli bì fúlaw bé à dlà kà à dòn ù kán ná
ní í yé à yé ù bólo kána gòsi ù lá dɛ́
áladeli dòn
fɛ́n gánsan tɛ́
à gáran bé dlà fúlaw fɛ̀
háli síni móriw bé à dlà
ò gáran dè tùn bé Silamakan Ardo bólo.
ɔ̀ Silamakan dè kó à kó à jàtigimuso Tɛn mà
à kó Tɛn tága ń ká fòli fɔ́ Da Monson ká báramuso Nyeba yé
kó né kó ń bé à fɛ̀ kà tága bàro kɛ́ yèn sú nìn ná
Tɛn yé í tɛ́gɛ fìla bìla nyɔ́gɔn kɔ́nɔ
à kó ń ká dúnankɛ sábali
í ká dí ń yé
ń tɛ́ à fɛ̀ í ká fàga
í bɔ́ra só cógo mín ná í ká dòn só tèn
ò dè ká dí ń yé
ní í séra háli Da Monson ká bòlon kɔ́nɔ kà Nyeba tɔ́gɔ fɔ́ í dá lá tɔ́njɔnw bé í kùn tà kà à bɔ́ í kán lá
ɛ́ à kó jàtigimuso í bé síran wà
ò kó né kán kà síran sábu lá kàlifa ká gɛ̀lɛn
é bɔ́ra Maasina í nàna jìgin né kàn ń kán kà síran ní ò yɔ́rɔ yé
à kó wà kána síran
à yé í bólo dá à ká júfa kɔ́nɔ jàa sánu sírabara bé Silamakan kùn
à yé sírabara dáyɛlɛ à yé tɔ́nɔmi kélen bɔ́ sánu ná à yé sánu tɔ́nɔmi bɔ́
à yé à tà kà à dí mùso mà
à kó Tɛn tága kà ń ká fòli fɔ́
ní ń sàra háli ní à ká dí í yé í yé sé kà nìn tɔ̀ tà ń dùn yé à dɔ́n ń tɛ́ sà hábada
ɔ̀ Tɛn Jara kó ò tɛ́ báasi yé
ò wúlila
ò nàna kà nà Da Monson ká bòlon wólonwula kɔ́nɔ kà tága í jɔ̀ Da Monson ká báramuso Nyeba dá lá
à yé Nyeba fò
Nyeba yé à láminɛ à kó Tɛn dòn kɛ̀
Tɛn dònna
ɛ́ à kó Nyeba né bé kà kábakokuma mɛ́n bì dɛ́
ɛ́ à kó ò dè yé mùn yé
à kó dúnankɛ dɔ́ bé né ká só
à nàlen tìle sàbanan yé bì yé
à kó à yé é dè kó mɛ́n
à bé à fɛ̀ kà nà bàro kɛ́ é Nyeba fɛ̀
Nyeba fána ò yé í tɛ́gɛ fìla cì nyɔ́gɔn kɔ́nɔ
à kó Tɛn à kó ò tùma ná ò dúnankɛ bé sà wà
né ká sóda nìn mɔ̀gɔ mín bé sé kà à fɔ́ í bé nà bàro kɛ́ né fɛ̀ ò yé kábako yé dɛ́rɛ
à kó Tɛn é dùn kó cógo dì
à kó né kɔ̀ni ń kɔ́nɔ gànna
à yé à fɔ́ ń yé ń bànna
à sèginna kà à fɔ́ ń yé
ɔ̀ né yé à dɔ́n sá né kó ń bé nà à ká cí fɔ́ né yé mín kɛ́ kà à jáabi
ɔ̀ Nyeba kó à mà Tɛn tága à fɔ́ à yé kó ní sàya nège bé à lá kó à ká nà
kó ní bálo yɛ̀rɛ nège bé à lá kó à kána nà dɛ́
nkà ní sàya nège bé à lá kó à bìsimila
kó só jɔ̀kun yé bɛ́ɛ ká dòn yé
Tɛn dè nàna ò lá
à kó ń ká dúnankɛ háli bì ń yé mín fɔ́ í yé à bé ò cógo lá kóyi
Nyeba kó kó ń ká nà à fɔ́ í yé kó ní sàya nège bé í lá kó í bìsimila
ní í bé à fɛ̀ í ká dɔ́ yé dínyɛ ná kó í ká hàkɛ tó í ká sábali
ní ò tɛ́ í dòn àle ká só dá fɛ̀ ò ní í sà ò bɛ́ɛ yé kélen yé
Nyeba kó ń ká nà ò fɔ́ í yé
ɔ̀ à kó jàtigimuso í ní cé nìn díyara ń yé
à tɔ̀ bé né yɛ̀rɛ ní ń ní cɛ́ sá
é kɔ̀ni yé í ká báara kɛ́
áw ká à tɔ̀ tó né yɛ̀rɛ mà sá
ù tóra tèn sá fó sú kòra
súrafana dúnnen ná mɔ̀gɔw dátuma bé nà sé
Silamakan Ardo wúlila ní à ká yátawarta mùgan ní náani yé tàma dénkisɛ mùgan ní tán ò bé à bólo
à ká síikélen bé à dísi lá
Dikɔ
à kó à ká Pulɔri mà à kó
é ká ń kɔ̀nɔ yàn ń bé nà sísan
án yé kúma mín fɔ́ bì ń bé nà tága à lájɛ ní Da Monson ní à ká cɛ̀denw yé cɛ̀ yé né ná à dɔ́n
nkà dàga bònya ó bònya dátugulan bé à lá
à ká Pulɔri kó ò yé tìnyɛ yé Silamakan Dikɔ.
ò dón sú sá kálo bé tìle tán ní náani ná
à jɛ́len bé ní mísɛli bùrunna í bé à tà
mɔ̀gɔ tɛ́ túnun mɔ̀gɔ lá dìbiko tɛ́ à rɔ́
Silamakan nàna Da Monson ká kàlikanbolon dá lá
à yé Da Monson ká bòlon kélen dáyɛlɛ kà kélen wɛ́rɛ dáyɛlɛ kà wólonwula bɛ́ɛ dáyɛlɛ ní à ká háya yé
ɔ̀ à tágamana Da Monson ká dúkɔnɔcamancɛ fɛ̀
Nyeba ká sóda tɛ́ fìli lá
mɔ̀gɔw bé yèn nìn nɔ̀
mɔ̀gɔ kɛ̀mɛ fìla ní mɔ̀gɔ bí dúuru jɔ̀len bé ní jéleninkala yé
í yé à dɔ́n ò tɛ́ yɔ́rɔ fìlilen yé Segu
ɔ̀ tɔ́njɔnw sá òlu yé ù tó kà Silamakan Ardo nàtɔ yé
òlu kó páti ń kɔ̀rɔ nìn yé jínɛ yé dɛ́rɛ
nìn tɛ́ án dɔ́ yé
ù kó ń kɔ̀rɔ í yé à dɔ́n
mɔ̀gɔ mín bé sé kà wúli dùgutláma nìn ná kà nà dòn Bakɔrɔ Monson ká Nyeba kàn ɛ́ ò tɛ́ mɔ̀gɔ yé dɛ́ ò yé jínɛ yé
ń kɔ̀rɔ án ká síra bìla nìn nyɛ́
ɔ̀ tɔ́njɔnw tóra ù bé wárawara kélen kélen
ù bé dòn bòlonw kɔ́nɔ
ù bé tága ù dògo bɔ́lɔn fùrancɛw lá.
Silamakan Ardo dònna
à dònna yɔ́rɔ mín ná à yé Nyeba fò
Nyeba yé à láminɛ
Nyeba kó à bìsimila
Silamakan yé í jɔ̀
à kó Nyeba à kó ń nàkun yé sìgili yé
à kó sánfɛdalan tà í ká ò bìla dùgu mà
bìlali dá dùgu mà ń ká ń sìgi
à yé bìlali sàma kà à bɔ́ kálaka nyɛ́ nɔ̀ lá à yé bìlali bìla dùgu mà
Silamakan Ardo yé í sìgi à kó Nyeba nà
Nyeba nàna
à kó í sèn fìla sɛ́ɛnɛ
à yé à sèn fìla sɛ́ɛnɛ
Silamakan Ardo yé à kùn tà à yé à dá Nyeba sèn kàn
síikélen dè tùn bé à bólo à yé jùru kélen dá à dísi lá à bé à ká síikélen fɔ́ à bé másala à kùn dálen bé Nyeba sèn kàn
à bé bàro lá Segu
ɔ̀ ní Nyeba kɔ́nɔ gànna Nyeba mána bàn bàro lá Silamakan bé Nyeba nyìninka
ɛ́ Nyeba mùn kɛ́ra í tɛ́ kúma fɔ́ lá
ɛ́ à bé à fɔ́ Silamakan ń kɔ́nɔ gànnen dòn
né bé nà kɛ́ cógo mín àni é
án bé nà kɛ́ cógo mín ná Segu síni sɔ̀gɔma
ò dè bé ń ká kɔ́nɔ gàn
ní í yé à yé ń bé dá jè í ká kúma ná ò sábabu dè dòn
ɛ́ à kó kúma Nyeba fóyi tɛ́ í lá
fóyi tɛ́ í nɔ̀fɛmɔgɔ lá bàro mín ká dí í yé à kɛ́ tèn
ɔ̀ Silamakan Ardo à bé à ká jùru kélen fɔ́
à bé kà nkɛ̀lɛnso yɛ̀lɛn
án kó ò dè mà Segu mɔ̀gɔ àni nɛ̀gɛtugumɔgɔ
mɔ̀gɔ nyùmannin fìn mɔ̀gɔ nyùmannin jɛ́
kɔ̀rɔ tɛ́ mɔ̀gɔ sìgi ní cíyabaga tɛ́.
ɔ̀ ù tóra ò bàro dè lá fó sú jámanna
ù bé másala
ù tóra ò bàro dè lá fó dòndonw kàsira
ɔ̀ dòndon kán nyɛ́ fìlanan sá Nyeba dè kó à mà
à kó Silamakan é nàlen dòn kùnkonyini kàn dè wà tɛ̀ri é nàlen bé né dí sàya mà
à kó ní mɔ̀gɔ nàna bàro kɛ́ mɔ̀gɔ yɔ́rɔ dòndonw kàsira é má sɔ̀n tágali mà
dòndonw kán nyɛ́ fìlanan yé nìn yé í má sɔ̀n kà tága
Silamakan í yé ń kɔ́nɔ gàn sá dɛ́rɛ
í yé sé kà bɔ́ sá
ɛ́ à kó Nyeba án ká másala bɔ́tuma má sé fɔ́lɔ
ɔ̀ dòndon kɔ̀rɔnin kán nyɛ́ sàbanan sá Nyeba kó à mà
à kó Silamakan yála à bé kɛ́ cógo dì
ɛ́ à kó Nyeba fára ń ná bɔ́nyɔgɔn bé né ná
ní né sìra yɔ́rɔ ó yɔ́rɔ né bɔ́nyɔgɔn yé tìlesyɛnnin yé
ní ò má bɔ́ né tɛ́ bɔ́ hábada
fára ń ná ń ká ń ká bàro kɛ́
Nyeba kàsira
tɔ́njɔnw tɛ́ sé kà gɛ̀rɛ nkà ù bɛ́ɛ yé à dɔ́n mɔ̀gɔ bé só kɔ́nɔ
ɔ̀ dùgu jɛ́ra tùma mín ná sá Da Monson ká múgucilaw nàna gáradi fìn dɛ̀bɛ ní tán ò dè yé màrifa yé
ò màrifakala bí dúuru ò dè bé nà cì Da Monson sìso dá lá
ò yé jítigi kúnunmugu yé
ɔ̀ ní à kúnunna sá à ká jèliw bé à sɛ́nsɛ
Tinyɛtigiba Dantɛ àni jèlidenmisɛnw kà nà à bìla à sìgiyɔrɔ lá à ká bòlon wólonwula kɔ́nɔ
ù nàna kà nà à ká wòlow dá
nkɔ̀nibara bí dúuru àni nkɔ̀ni dúuru yé í sìgi
díji bàraw nàna
nkùnanji bàraw nàna
jálaji bàraw nàna
ù bìnna mìnfɛn ní kɔ́nfɛn lá
dúnan còolo
jàtigi cì saa
kùlusi bòma àni nkàranga
jàkumabo àni sɛ́gɛnji
fà kàri ní mánya
nà síra fɛ̀ tága wàa fɛ̀
kɛ̀lɛ kɔ̀rɔ bán ní kúra jutìgɛ
kàlifa júgu tàbaga ní ŋála.
ɔ̀ Da Monson à mùso kɛ̀mɛ fìla àni mùso tán ní kélen òlu dè nàna sɔ̀gɔmada fɛ̀ sá dùgu jɛ́ ó dùgu jɛ́ ù bé à sɔ̀gɔmada láfo
òlu nàna sɔ̀gɔmada fɛ̀
mín mána nà ò bé í nyɔ̀ngiri
jítigi í ní sɔ̀gɔma
kɔ̀ri í ní hɛ́rɛ sìra
ò bé í wúli kà tága à ká só
mín mána nà ò bé í nyɔ̀ngiri
jítigi kɔ̀ri í ní hɛ́rɛ sìra
ò bé tága à ká só
ɔ̀ à kɛ̀mɛ fìla à kélen kélen nàna kà à tɔ̀ tó kélen yé ní ò yé à ká báramuso màndi Nyeba yé
ɔ̀ Da yé í sìgilen kánto tɔ́njɔnw cɛ́ lá
à kó né kɔ́nɔ gànna
à kó né ká Nyeba àle dè tùn bé né ká mùso bɛ́ɛ kɔ̀n yàn
mùso tùn tɛ́ à kɔ̀n né fòli lá
nkà bì sɔ̀gɔma nìn ná ń má Nyeba yé
né má à dɔ́n ní ò yé kɛ́nɛya yé dɛ́rɛ
ní ò tɛ́ Nyeba má dèli kà nìn nyɔ̀gɔn sí kɛ́ dɛ́rɛ
kàbini ń yé à fúru dón mín ná mùso má à kɔ̀n ń fòli lá
ɔ̀ nkà né mùso kɛ̀mɛ fìla ní tán ní kélen nàna bì kà Nyeba tó
ò yé báara yé
ò yé ń kɔ́nɔ gàn
Da Monson kó
à kó ò yé ń kɔ́nɔ gàn dɛ́rɛ ń ká tɔ́njɔnw
ɛ̀ tɔ́njɔn dɔ́ wúlila
à kó jítigi né bé nà tága à lájɛ
ní ò tɛ́ í yé à fɔ́ cógo mín ná ánw yɛ̀rɛ bɛ́ɛ ká Nyeba kɔ̀lɔsi
à má dèli kà nìn nyɔ̀gɔn sí kɛ́
ń yé à dɔ̀n nìn tɛ́ kɛ́nɛya yé
ɔ̀ tɔ́njɔnkɛ wúlila
ò dè nàna í kùn dá dá lá
à kó Nyeba à dùn kɛ́ra dì
mùn bé yàn
Silamakan wúlila à yé yátawarta kélen bùgubuguma ò mà
ò pán kójugu tàma bálanna ò ká kùlusimugu lá
ò bòlibagatɔ tɛ̀mɛnna tɔ́njɔnw ní ù ká jàma sìgilen ná àni nkɔ̀nibaratigi bí dúuru
ɔ̀ jàma cìra kà à kɛ́ nyɔ́gɔn ná
dɔ́w kó cɛ̀ bé yèn
dɔ́w kó nìn kɔ̀ni yé kó yé sábu lá mín bòlila kà tága háli ní à má à lákali án yé kà à fɔ́ mín bé yèn à má à páncogo fɔ́ án yé
ò yé án kɔ́nɔ gàn nkà án yé fɛ́n mín yé à lá ò yé tàma yé
ɔ̀ Da Monson ní à ká cɛ̀denw wɔ̀yɔra
ù sɔ́ngɔnna
ù kó nìn kɛ́ra báara yé
mɔ̀gɔ mín bé sé kà nìn nyɔ̀gɔn kɛ́ Segu yàn ɛ́ ò yé jínɛ yé ò tɛ́ mɔ̀gɔ yé
tɔ́njɔn dɔ́ wúlila
à kó né bé tága à lájɛ
ní à kɛ́ra cógo ó cógo yé Da Monson ń ná à nyɛ́fɔ í yé
ò fána wúlila túgun à nàna í bìn dá lá
à kó Nyeba mùn bé yàn
Silamakan Ardo wúlila
à kó dòn mín bé yàn í ná à sídɔ́n
à yé yátawarta tà
à yé à bùgubuguma ò mà
tàma yé ò jɛ̀ kà tága ò bári kógo lá gáan
ò bòlibagatɔ tɛ̀mɛnna jítigi ní à ká mɔ̀gɔw sìgilen lá túgun
ù kó páti
kó bé só kɔ́nɔ dɛ́rɛ
ɔ̀ Da yɛ̀rɛ gàlabasara kà wúli
kó àle yɛ̀rɛ bé tága à lájɛ
à ká jèlikuntigi mín bé yèn ní ò yé Tinyɛtigiba Dantɛ yé ò dè kó à mà
jítigi ní mɔ̀gɔtigi múgutigi í sìgi kána tága
à kó mɔ̀gɔ mín bé sé kà nìn kɛ́ án ká jàmana bɛ́ɛ lájɛlen ná mɔ̀gɔ mín bé sé kà nìn kɛ́ ní ò yé cɛ̀ yé ní án yé ò dɔ́n ò yé Silamakan Ardo yé
ò dè yé cí bìla í mà kó dàga bònya ó bònya kó dátugulan bé à lá
Da Monson à nàna í dátugulikan fɔ́
kána tága
ní í tágara à bé í fàga
mɔ̀gɔ tɛ́ sé kà nìn kɛ́ ní Silamakan Ardo tɛ́ Segu yàn
ɔ̀ ò Tinyɛtigiba Dantɛ kó à ká jèlidenmisɛnw mà
à kó mɔ̀gɔ mín bé sé kà nìn bɔ́ jítigi ká só kɔ́nɔ ò dàn yé ánw yé
ɔ̀ Tinyɛtigiba Dantɛ kó
à kó jèliw á yé jùruw yɛ̀lɛma á ká à kɛ́ dɔ̀nba yé ù kó ò dè mà kó ndɔ̀ndɔrɛ
ù yé nkɔ̀nijuruw sìri kà à kɛ́ nìn cógo nìn dè yé sá
ù yé nkɔ̀niw dá ù dísi lá
ù nàna Silamakan Ardo mà
à dálen bé
ù kó Silamakan Ardo kàbini é wólola Maasina fúla mínw tùn bé yèn ù tùn yé í nyɛ́sigi yé
í wólolen kɔ́ mínw wólola òlu kɛ́ra í sàma yé Maasina
Ardo ní í yé ánw fàga í yé báara mín kɛ́ Segu yàn jɔ́ni bé ò lákali sá
ù kó Silamakan é dè kɛ́ra tú yé
ní mɔ̀gɔ mín bé bòli í bé í dògo tú dè lá
tú tɛ́ bòli kà dògo mɔ̀gɔ lá Silamakan Ardo bárika Dikɔ
ù kó Silamakan kàbini ála yé é dá dón mín ná í má síran
ní í yé à mɛ́n mɔ̀gɔ síranna jà dè bé í lá
Silamakan ála má é ní jà dlà jànko à ká tìgɛ.
wúli kà tága í ká báara lá
ɔ̀ Silamakan Ardo kó
à kó jèliw á yé báara mín kɛ́ ń yé à díyara ń yé
á ní cé
gàsi má áw sɔ̀rɔ
ní áw kó tèn í bé wúli
ní ò tɛ́ Da Monson jámanna Segu yàn nkà dàga bònya ó bònya dátugulan bé à lá
ɔ̀ Silamakan Ardo dè wúlila sá
jèliw yé à bìlasira à tágara Tɛn Jara fɛ̀ yèn
ɔ̀ Tɛn ní à ká mɔ̀gɔw kábakoyara Silamakan séra kà tága bàro nìn kɛ́ cógo mín ná kà sì yèn kà nà
Tɛn ní à ká jàmaw kábakoyara ò lá Segu túgun.
ɔ̀ jítigi ká jèliw nàna
ù kó kɛ̀lɛtigi án tùn yé mín fɔ́ í yé ò dè yé nìn yé
é fàama jàmana bɛ́ɛ yé é mɔ̀gɔ mín tá yé ní é tóra mùso kélen nɔ̀ fɛ̀ í tóra fú lá
ɔ̀ à tágalen tɛ́ nìn yé wà kà à sɔ̀rɔ kó má kɛ́
ɔ̀ tɔ́njɔnw kó
à tɛ́ nà sé kà tó nìn mà dɛ́ jèliw
à kó nìn bɔ́ra nkà án tɛ́ fára nìn ná Segu
mɔ̀gɔ mín bé sé kà nìn nyɔ̀gɔnná kɛ́ Segu yàn kó ánw ká ò nɔ̀ rɔkólon tó
ò yé nkàlon yé dɛ́rɛ
tɔ́njɔnw tóra kà dòn nyɔ́gɔn ná
dɔ́w kó án bé nìn kɛ́ cógo dì
dɔ́w kó à bé jàtigila mín ná án ká à tó
ní à dònna só kɔ́nɔ án ká só jú tìgɛ kà à bìn à dálen kàn
ɛ́ tɔ́njɔn dɔ́ kó yáli à bé sàya sùnɔgɔ dè lá wà ní à tɛ́ sé kà wúli
ɔ̀ tɔ́njɔn dɔ́ kó á yé jɔ̀ án bɛ́ɛ lájɛlen ká án ká nɛ̀gɛw sɔ́sɔ
ní án yé án ká màrifaw sɔ́sɔ kùnkan nyá kélen án ká tága à cì à dálen ná
bɛ́ɛ ká í táw kɛ́ kélen yé
háli ní nɛ̀gɛw má à dòn à kólo ná nyɔ́nyɔ à tɛ́ nà sé kà wúli
ɔ̀ ò yé à sɔ̀rɔ jítigi ká jàma bé yèn nɔ̀ ò jàma cɛ̀ fìla bé à lá
ù bé à fɔ́ kélen mà kó cɛ̀ kɔ̀rɔbanin Kobɛɛfɔ
ù bé à fɔ́ kélen mà kó cɛ̀ kɔ̀rɔbanin Kobɛɛdɔn
ù kó à séra áw ká kúmayɔrɔ mà sá dɛ́rɛ
ɔ̀ Kobɛɛdɔn nìn yé í kánto à kó jítigi né kɔ̀ni yé fɛ́n mín dɔ́n né ná
í bé nìn kɛ́ í téri yé
ɔ̀ Kobɛɛfɔ kó
né yɛ̀rɛ tùn bé nà ò yɛ̀rɛ dè fɔ́ sábu lá mɔ̀gɔ mín bé sé kà nìn bɔ́nyɔgɔnko kɛ́ ní í yé ò kɛ́ í téri yé é mín yé màsakɛ yé ní jàmana nège bé í lá í kɛ̀nyɛna yɔ́rɔ ó yɔ́rɔ lá à bé à bɛ́ɛ mìnan tà kà nà à dí í sìgilen mà Segu yàn
í mán kán kà nìn kɛ́ í kɛ̀lɛnyɔgɔn yé jítigi
án tùn bé nà fɛ́n mín fɔ́ í yé ò dè yé ò yé
à kɛ́ í téri yé
ɔ̀ tɔ́njɔnw yé ù kánto
yáli mɔ̀gɔ bé sé kà tériya kɛ́ mɔ̀gɔ fɛ̀ à tɛ̀ gɛ̀rɛ nyɔ̀gɔn ná tɛ̀ri mín tɛ́ sé kà fò à tɛ́ mɔ̀gɔ láminɛ
hán ò tériya bé sé kà tága cógo dì sá
á yé jɔ̀ án ká tága sá
ɔ̀ Kokɛɛdɔn kó à kó né kɔ̀ni yé mín dɔ́n ní áw yé màrifa dè sɔ́sɔ nìn káma kó áw bé kɛ̀lɛ wúli nìn káma à bé Segu cì bì
ń dálen bé ò lá
ɔ̀ cɛ̀ kɔ̀rɔbanin Kobɛɛfɔ kó
à kó né tùn bé nà fɛ́n mín fɔ́ Da Monson ò dè yé ò yé
tériya nìn dè yé tìnyɛ yé
á yé à kɛ́ á téri yé
ɔ̀ Kobɛɛfɔ yé í kánto à kó
Da Monson é nyìnɛna wà
móriw tùn yé fɛ́n mín fɔ́ í yé Jɔnkolonin kó lá é nyìnɛna ò kó lá
é tìlema wólonwula yé nìn yé í bé í ká jàkuma bìlen dlà
í bé múrufɛ dɔ̀lɔki dòn à lá
í bé múrufɛ fùgula dòn à lá
í bé múrufɛ kùlusi dòn à lá kà à tà kà à dí í ká tɔ́njɔnw mà
kó ù ká tága à bìla Jɔnkolonin
ù bé tága à bìla bín ná kà nà kó díkisɛ bé Jɔnkolonin
kó Jɔnkolonin yé kábakoso yé
kó dòndoli bé Jɔnkolonin
kó Jɔnkolonin mìnan tɛ́ sé kà tà hábada
tɔ́njɔnw bé nà nkàlonbaw tìgɛ í yé ù síran kójugu
ɔ̀ Kobɛɛfɔ kó né yé nìn cɛ̀ nìn kɔ̀ni dɔ́n
ní í yé ò kɛ́ í téri yé í ní ò ká bɛ̀n ò bé Jɔnkolonin mìnan dí í mà Segu yàn kà à sɔ̀rɔ í má tága yɔ́rɔ lá dɛ́
áa jèliw kó ò yé tìnyɛ yé dɛ́rɛ jítigi
Kobɛɛdɔn ánw tùn tɛ́ à dɔ́n í yé nìn dɔ́n
jàa í bé kó dɔ́n
ɔ̀ tɔ́njɔnw kó yáli jɔ́ni bé tága à wéle tériya nìn jɛ̀ ká sìri à ní fàama Da Monson cɛ́
ɛ̀ Kobɛɛfɔ yé í kánto ɛ́ jítigi
à sìra í ká Nyeba mín fɛ̀ yèn ní ò yé í ká báramuso yé à ní ò dèlilen tɛ́ sá wà í tɛ́ ò bìla kà tága à wéle
à tɛ́ sɔ̀n kà kó júgu kɛ́ ò lá dɛ́ Da
ù kó ò yé tìnyɛ yé
ɔ̀ Da Monson yé à ká Nyeba wéle
à kó Nyeba tága í ká tága í ká dúnankɛ wéle kà nà kó né bé à fɛ̀ án ká kɛ́ nyɔ́gɔn yé
kó kɛ̀lɛ tɛ́ án cɛ́
kó à má báasi kɛ́
ɔ̀ Nyeba dè wúlila
à tágara Tɛn Jara fɛ̀ yèn
à yé à ká dúnankɛ sìgilen sɔ̀rɔ
à kó Ardo
à kó jítigi kó í ká nà
Silamakan kó
tága à fɔ́ à yé kó ń bé í kɔ́ ń bé nà
jàa ní í yé Silamakan wéle dón mín ná ní ò dùgu jɛ́ tɛ́ à tɛ́ nà í ká wéle lájɛ à yàdalen bé cógo mín ná ní à jámannen bé
ɔ̀ cíden nàlen ná cíden sìra fó sɔ̀gɔmada Silamakan má sɔ̀n kà nà
dùgu jɛ́ra tùma mín ná à nàna
à kó Da à kó í yé ń wéle
wélekun yé jùmɛn yé
ɛ́ à kó é yé né téri yé kɛ̀lɛ tɛ́ án cɛ́
ɔ̀ ń yé í wéle dè kà nà
ń bé à fɛ̀ án ká bɛ̀n
ń bé à fɛ̀ án ká kɛ́ téri yé
ń bé à fɛ̀ án ká kɛ́ nyìn yé
ò yé í wélekun yé ń fɛ̀
í sìgi án ká másala
Silamakan Ardo yé í sìgi
à yé í kánto
à kó Da Monson
à kó né ká tériya
ní mɔ̀gɔ mín bé à fɛ̀ í ní né ká kɛ́ téri yé né ká tériya yé bɔ̀nɛ yé
ń tɛ́ ála déli hɛ́rɛ lá ní múgu ní nɛ̀gɛ tɛ́
ò yé né ká tériya yé dɛ́
kàbini ála yé ń dá dón mín ná ń má síran ń má ń kɔ́ flɛ́
ń tɛ́ síran hábada
ní bɔ̀nɛ bé yɔ́rɔ mín ná né ká tériya bé ò yɔ́rɔ lá
ní bɔ̀nɛ tɛ́ yɔ́rɔ mín ná né ká tériya tɛ́ yèn
ń bé ála déli bɔ̀nɛ dè lá dón ó dón Da
jítigi nàna í kánto
à kó Silamakan
à kó bɔ̀nɛ bé né bólo mín ká bòn
bɔ̀nɛ bé né bólo mín ká júgu
à kó Silamakan
à kó cɛ̀w bé né fɛ̀ yàn
ù bé dùgu mín ná ní ò yé Jɔnkolonin yé
à kó Jɔnkolonin bé yèn
cɛ̀w bé yèn
Mariheri bé yèn
Kɔlɔnjugujiri bé yèn
Cɛkɔrɔbabugɔnci bé yèn
Nturanin Farinman bé yèn
Nkilinti Nkɔlɔntɔ bé yèn
ò yé wɔ̀yɔ yé dɛ́rɛ
ò yé dòndoliso yé
ò yé búnteniso yé
ò yé kábakoso yé Jɔnkolonin
òlu tɛ́ síran mɔ̀gɔ nyɛ́ hábada
né Da Monson né ní ù bé nyɔ́gɔn ná
ń ká màrifakala bàa dɛ̀bɛ ní tán ń bé ù bìla kà tága tìlema ó tìlema
ń bé ù bìla kà tága
ù bé ù tínyɛ í ná à fɔ́ díkisɛ
ɔ̀ à má nyɛ̀
ń yé ń ká móriw ní ń ká bùguridalaw fára nyɔ́gɔn kàn
ń kó ù ká ù nyíni
òlu bɛ́ɛ jɛ̀ra kà kán kélen mín fɔ́ ń yé ní ò yé à dùgu nìn cìsaraka yé ù kó dùgu nìn cìsaraka yé jàkuma bìlen yé
ń bé múrufɛ dɔ̀lɔki dòn à kán ná
ń bé múrufɛ fùgula dòn à kùn ná
ń bé múrufɛ kùlusi dòn à lá
ń bé kòlonkisɛ sàba sìri à kán kɔ́rɔ
ò jàkuma bìlen kɔ̀ni ù ká dùgucamancɛkɔlɔn nìn ní ù ká sìriw bé à kɔ́nɔ ní ù ká áladeliw bé à kɔ́nɔ kà tága jàkuma bìlen bìla kɔ̀lɔn nín kɔ́nɔ
ní ò kɛ́ra sìriw bé tínyɛ ù ká sáraka bé tínyɛ
ń bé Jɔnkolonin mìnan tà
nkà sàn wólonwula nìn kɔ́nɔ ń yé à dí ń ká tɔ́njɔnw mà tɔ́njɔnw tɛ́ sé kà tága ní à yé
ù bé tága à bìla bín ná
ù bé nà nkàlonba tìgɛ
kó án tágara à bìla à kɔ́nɔ
ń bé ń ká kɛ̀lɛbolo wúli kà tága bìn ù kàn
ù bé ń ká kɛ̀lɛbolo tínyɛ
ń yé sàn wólonwula kɛ́ ò lá
ɔ̀ Silamakan yé í kánto
à kó Da Monson
ń bé fɛ́n mín nyíni í nyɛ́ ná ò dè yé ò yé
ní sáraka nìn tɛ́ í bólo à nyíni
ní à yɛ̀rɛ bé í bólo tága sáraka dá à kàn
í ká à dí yà
ń bé tága ní à yé
ní ń má tága bì ń bé tága síni
Jɔnkolonin mìnan bé í sɔ̀rɔ yàn
ɔ̀ Da Monson ní Silamakan yé ò kúma fɔ́ tùma mín ná sá ní ù bɛ̀nna Silamakan wúlila à tágara à jàtigila lá
à yé à nyɛ́fɔ à ká Pulɔri nyɛ́ ná
Pulɔri yé í kánto
à kó ɛ́ Silamakan à kó à bé Da kɔ́nɔ kó í bé síran
ɛ́ à kó ní Da yɛ̀rɛ tùn yé kódɔnabaga yé ɔ̀ kàbini ánw má sɔ̀rɔ à ká dísɔngɔkolon bé bɔ́ Maasina sàn ó sàn kà nà dí à mà Segu yàn
án sèn dára cɛ̀fini sàba lá ń kó án yé ò bàli Da lá Segu
à má dísɔngɔkolon sɔ̀rɔ Maasina blén ó
ń kó ò yé é ní né yé
án cɛ̀ fìla dè yé ò bàli
ní ò tɛ́ mɔ̀gɔ tɛ́ Maasina mín bé sé kà Da Monson ká dísɔngɔkolon bàli Maasina dɛ́ ní é Silamakan ní né Pulɔri tɛ́
ɔ̀ ní Da Monson tùn yé hákili sɔ̀rɔ à tùn ká kán kà à dɔ́n kà à fɔ́ ánw tɛ́ síran hábada
ɔ̀ Silamakan yé í kánto
à kó Pulɔri
ń bé à jìra Segu lá nìn sèn nìn kó dàga bònya ó bònya dátugulan bé à lá
ù kɛ̀nyɛna mín ná sàn wólonwula nìn kɔ́nɔ à kó sɔ̀gɔmada kélen ń bé tága Jɔnkolonin mìnan tà
Pulɔri é yɛ̀rɛ yé à dɔ́n
à kó Dikɔ ò yé tìnyɛ yé.
ɔ̀ Da Monson yé à ká jàkuma bìlen nyíni
à yé à ká jàkuma bìlen mìnɛ
à dònna ní à yé à ká cɛ̀so lá
à yé múrufɛ kùlusi dòn à lá
jítigi à yé múrufɛ dɔ̀lɔki dòn à kán ná
à yé múrufɛ fùgula dòn à kùn ná
à yé kòlonkisɛ kùnba sàba sìri à kán kɔ́rɔ
à yé í sìgi
à yé í bólo fìla dá jàkuma bìlen kàn
à yé Jɔnkolonin sáraka fɔ́ à lá
à kó mɔ̀gɔ yé Jɔnkolonin dí yà
fàsu ká à dí yà
mɔ̀gɔ má Jɔnkolonin dí
fàsu ká à dí
Jɔnkolonin yé dími dòn ń ná ká Jɔnkolonin dàgakolonci ká à flénkolonci
jàkuma bìlen ní í yé ò sáraka bɔ́ ò sáraka ká mìnɛ
í má ò sáraka bɔ́ sáraka nìn ká mìnɛ
ń bé nà sáraka nìn tà ń bé à dí Silamakan Ardo mà
ò Silamakan Ardo ò dè bé tága ní sáraka yé Jɔnkolonin kɔ́nɔ.
ɔ̀ à yé jàkuma bìlen lábɛn
à yé dá sɔ̀gɔ jàkuma bìlen dá lá
à bɔ́ra kà nà í sìgi à ká bòlon wólonwula kɔ́nɔ
à ní à ká jèliw bé bàro lá
Da nàna kà nà à ká Nyeba wéle
Nyeba nàna
à kó tága í ká dúnankɛ wéle kà nà ní ò yé Silamakan yé
Nyeba tágara Tɛn fɛ̀ yèn à yé à sɔ̀rɔ Silamakan sìgilen bé
Nyeba kó Silamakan
à kó jítigi kó í ká nà kó à màgo bé í lá
à kó tága ń bé í kɔ́
jàa ní í yé à wéle dón mín ná à tɛ́ nà ní ò dùgu jɛ́ tɛ́
Da Monson tìlenna kà sì à má Silamakan yé
fó ò dùgu jɛ́ sɔ̀gɔmada Silamakan nàna
à kó jítigi ń yé í ká wéle mɛ́n
ń nàna í lámɛn
Da yé í kánto à kó Silamakan
wéle tɛ́ júguman yé
í yɛ̀rɛ yé kúma mín fɔ́ wélekun yé ò yé
ń yé jàkuma bìlen sɔ̀rɔ
né dùn yé sáraka dá à kàn
kàbini kúnunko jàkuma bìlen flɛ́ ń ká cɛ̀so kɔ́nɔ
ní í yé à dɔ́n í bé sé kà tága dón mín ná í bé à fɔ́ ń yé
Silamakan kó Da Monson
í bé mùn nyíni í fɛ̀ Segu yàn í ká tɔ́njɔnw é yé à dɔ́n cɛ̀ fárinw bé yàn mínw yé tɔ́njɔnw yé
à kɛ́ra mɔ̀gɔ tán yé ó à kɛ́ra mɔ̀gɔ mùgan yé ó í ká òlu dá ń kàn
ù ká tága ń bìla Jɔnkolonin
ń má à fɔ́ ù ká dòn
ń má à fɔ́ ù ká ń dɛ̀mɛ kɛ̀lɛ lá ù ká ń lájɛ
ní ń séra kà dòn ù ná nà à fɔ́ í yé
ní ń má sé kà dòn fána ù ná nà à fɔ́ í yé
ù tágakun yé ń fɛ̀ ò yé
ní ò tɛ́ kà à fɔ́ ù ká tága kó ń bé síran kà dòn ò tɛ́ kóyi
ń bé à kɛ́ ù ká kɛ́ í séere yé
ɔ̀ à díya ń dònnen kɔ́ sá ù ká sègin kà nà à fɔ́ í yé
Da Monson à kɔ̀ni dònna Jɔnkolonin
à ná bɔ́ wà à tɛ́ bɔ́ wà ánw tɛ́ ò dɔ́n
jànko ù ká ń dòntɔ yé kà nà à fɔ́ í yé
à kùn yé séereya yé jítigi
ɔ̀ Da Monson mána tɔ́njɔn mín wéle kà à nyɛ́fɔ ò nyɛ́ ná
à bé à fɔ́ ɔ́ɔ
à yé tɛ̀mɛn né kàn nìn ná
ní à yé tɔ́njɔn mín wéle kà à fɔ́ ò nyɛ́ ná ò bé à fɔ́ jítigi á bé yàfa né mà
ní mín má à fɔ́ àle ká sò bànanen dòn à ná à fɔ́ kàrafe tɛ́ àle bólo
ù síranna cógo mín ná Silamakan bìlabagako gɛ̀lɛnyara Jɔnkolonin
ɔ̀ tɔ́njɔnw dè yé nyɔ́gɔn yé
ù kó nìn ná kɛ́ kábako yé dɛ́rɛ
án kána sé kà tága kɛ̀lɛ kɛ́ yé tìnyɛ yé
mɔ̀gɔ yéra yàn mín kó án ká tága à bìla án ká à dòntɔ gánsan yé
án ká síran à lá jítɔya yé tìnyɛ yé
ò yé ń tɛ́ ń cɛ̀nyɔgɔn cɛ́ sìrilen yé
mɔ̀gɔ tán ní fìla sɔ̀rɔla
òlu kó án bé tága
Da Monson sáraka dí án mà ánw bé tága à bìla
ɔ̀ Silamakan kó á yé jɔ̀
ń bé tága só kà tága ń lábɛn
Silamakan Ardo wúlila
à tágara à jàtigila lá
à yé kírikɛ dá à ká sòkɛ lá
à dònna à ká nɛ̀gɛminanw ná
à yé à ká áladeliwologaran dòn à kán ná
à kó à ká Pulɔri mà í ká ń kɔ̀nɔ Segu yàn
ń bé tága Jɔnkolonin
ní ò tɛ́ ní án fìla tágara nyɔ́gɔn fɛ̀ Jɔnkoloninkaw ná à fɔ́ kó án jɛ̀ra ù lá
né ní mɔ̀gɔ tɛ́ jɛ̀ Jɔnkolonin ná
ń kélen bé sé ù lá.
ɔ̀ ò yé à sɔ̀rɔ síra tìle wáriwari fɛ̀ sá Jɔnkolonin Mariheri à ní à ká cɛ̀denw ù ká bòlonba ù bé nà dòn bòlonba kɔ́nɔ
npáriso dè bé ù fɛ̀ npáriso nìn yé bùguri dè yé
ù bé bùguri dè kòronto kà à tòn nyɔ́gɔn kàn kà wòw sɔ̀gɔ à lá
npárikala yé bí náani yé
jɛ́man yé mùgan yé fìnman yé mùgan yé
ò yé kàla bí náani yé
ù bé npáriso dè bɔ́ ù ká cɛ̀npariso yé
ù bé à fɔ́ kùmujatigi ní bálansando
òlu kùmukɔrɔseri
ù nyàmakɔrɔseri
òlu bé kùmu cɛ̀ lá cɛ̀ tɛ́ kùmu ù lá
òlu wólola nsìra kɔ́rɔ kà ù lámɔ ntómi kɔ́rɔ
dá yé ù séere yé
í bé í jí lá í dá sòro lá
dáfila dálen bé ù sèn kàn
ù ká kùnkoronbaw bé ù kùn ná àni bàmadaw
mìnfɛn sìgilen bé ù bé mìn ná
ù kó án yé Segu kìbaru mɛ́n
ù kó Segu bé nà bìn án lá.
ɔ̀ Da Monson dònna à ká cɛ̀so lá
à yé jàkuma bìlen tà
à yé à dí Silamakan mà
Silamakan yé jàkuma bìlen dá kírikɛ nyɛ́ fɛ̀
à ní tɔ́njɔnw tɛ̀mɛnna
ɔ̀ ù séra bátigɛdankan lá sá
bátigɛyɔrɔ lá yèn tɔ́njɔn dɔ́ bé yèn dénkoron dònna ò lá
ò síranna ò dònna bátu lá
ù yé bá tìgɛ
ù yé ù kɔ́ flɛ́ ù lá
ò má yé blén
ù fɔ́lɔla dùgu fɔ́lɔ mín ná tɔ́njɔn dɔ́ fána síranna
dénkoron dònna ò lá
ò kó àle tɔ́nnyɔgɔnkɛ dɔ́ bé dùgu kɔ́nɔ
ù ká tága à nyɛ́ àle bé tága ò fò
ɔ̀ ù tágara kà ò tó yèn
ò má bɔ́ dùgu kɔ́nɔ túgun ù bé síra fɛ̀ kà nà síra cámancɛ lá dɔ́ yé í sìgi kó àle bé kùlusijala tìgɛ
kó ù ká tága à nyɛ́ kó à bé nyɛ́gɛnɛ kɛ́
ò sònsoronnen tìlenna
ò má wúli blén síran yé à sábabu yé Jɔnkolonin nyɛ́ kó Jɔnkolonin yé búnteniso yé.
ò yé à sɔ̀rɔ Jɔnkolonin Mariheri yé à mɛ́n à ká áladelikɔlɔn mín bé yèn kó Da Monson bé kà sáraka sɔ̀rɔ kó à bé nà à bìla áladelikɔlɔn nìn kɔ́nɔ
ò tùma ná sá Mariheri kó à ká bìlakorow mà bìlakoro kɛ̀mɛ wólonwula à yé kála kɛ̀mɛ wólonwula dlà kà à dí ù mà
háli ntúgan ní á yé ò yé ń ká kɔ́lɔnda nìn ná á yé à tà
fɛ́n ó fɛ́n ní á yé ò jɔ̀len yé kɔ̀lɔnda nìn ná á yé à bón nɛ̀gɛw ká à mìnɛ
ò bìlakoro kɛ̀mɛ wólonwula bé kɔ̀lɔn kɔ̀lɔsi dón ó dón
kàbini fájiri ù bé nà ù jɔ̀ kɔ̀lɔnda nìn ná.
póyi
nɛ̀gɛ sɛ̀ngɛrɛn
tá dàamu jí súmalen
cúnba ní síra tìgɛ
tómontigi ní fà wále
fòro dá lá dúnan màngo
nìn yɔ́rɔ nìn dè tùn bé fɔ́ Mariheri yé
póyi ní páyi
kàla tàbaga ní kàla dábaga
àle dè yé à jí mìn kà à nyàga nyími kà tága í jɔ̀ ní à tɔ̀nin yé
fìnman ní jɛ́man tɛ́ í kó nkɛ̀lɛnmasa
póyi sí bɛ́ɛ wéle ɛ́ Mariheri sá.
ɔ̀ Silamakan à ní à ká tɔ́njɔnkɛ cɛ̀ sàba òlu sùrunyara Jɔnkolonin ná sá
ù nyɛ́ bé Jɔnkolonin só kùn ná cɛ̀ sàba bé à nɔ̀ fɛ̀ à mɔ̀gɔ tán ní fìla nìn ná mɔ̀gɔ mín séra kà sé yèn
ò kɛ́ra cɛ̀ sàba dè yé
ní ò tɛ́ à tán ní fìla tɔ̀ bé yɔ̀lɔyɔlɔ lá kà sègin ù síranna cógo mín ná Jɔnkolonin nyɛ́
kó Jɔnkolonin yé dòndoliso yé Jɔnkolonin búnteniso dòn
ò yé cɛ̀farinso yé
ò yé tìnyɛ yé dɛ́
ɛ́ póyi sá.
ɔ̀ Silamakan má kúma sá fó tìle gànnen ná tàra tìle wáriwari fɛ̀
à yé à dɔ́n sá ù ká cɛ̀ fárin wólonwula nìn ù bé nyɔ́gɔn sɔ̀rɔ bòloncamancɛ kɔ́nɔ tùma mín ná sá ù ká npáriso kùn ná
à yé à tó fó ò wágati séra
tìle bé kùncɛ à kó tɔ́njɔnkɛ cɛ̀ kɔ̀rɔba nìn ná
áw ká ń kɔ̀nɔ sóforo lá yàn
á ká ń dòntɔ yé
ní ń dònna tùma mín ná á ká sègin kà tága à fɔ́ Da Monson yé Segu
Silamakan kɔ̀ni dònna Jɔnkolonin
à bé bɔ́ wà ánw tɛ́ à dɔ́n
à tɛ́ bɔ́ wà ánw tɛ́ à dɔ́n
ní ò tɛ́ án yé à yé à dònna.
ɔ̀ cɛ̀ fárinw wólonwula nìn ní ù bé ù ká npáriso kùn ná ní ù bé npári bɔ́ ù bé à fɔ́ kùmukɔrɔseri
ù nyàmakɔrɔseri
ù kùmujatigi àni bálansando
òlu bé kùmu cɛ̀ lá cɛ̀ tɛ́ kùmu ù lá hábada
òlu wólola nsìra kɔ́rɔ kà mɔ̀ ntómi kɔ́rɔ
dá yé ù séere yé
ù bé ù dá sòro lá ù bé ù dá jí lá Jɔnkolonin kɔ́nɔ
dáfila dálen bé ù sèn kàn
bàmadaw bé ù kùn ná àni kùnkoronw
ɔ̀ Silamakan dè yé ù tó ò lá sá kà tá bìla à ká sòkɛ lá à yé à fúnunforon kà à bàraforon
à nàna kà nà à sàma npáriso cámancɛ lá
à yé nɛ̀gɛw dí à mà
sòkɛ yé í nyɔ̀ngiri npáriso lá
à yé nɛ̀gɛw dí à mà sòkɛ gàlabasara kà wúli kà í jɔ̀
à yé í yúguyugu
Jɔnkolonin cɛ̀ fárinw kó
nìn yé jínɛ yé wà tɛ̀ri nìn yé mɔ̀gɔ yé
ɛ́ mɔ̀gɔ mín yé sé kà nìn kɛ́ Jɔnkolonin yàn fó án ká ò kɔ́ yé fɔ́lɔ
ɔ̀ ò Silamakan à nàna kà nà dòn dùgu kɔ́nɔ
à yé í nyɛ́ mùnumunu à yé í tó kà kɔ̀lɔn yé
à ní à ká sòkɛ sínna kɔ̀lɔnda lá ò tágara í jɔ̀ kɔ̀lɔnda lá
ɔ̀ bìlakoro kɛ̀mɛ wólonwula sá ù yé ù bánban ní kálaw yé
kálaw bé dàn Silamakan ná
ù tɛ̀ dòn à lá hábada
nɛ̀gɛw tɛ́ à mìnɛ
kála kèrun ó kèrun à bé dàn Silamakan ná
nɛ̀gɛw tɛ́ à mìnɛ
à tɛ́ à ká sò mìnɛ
ɔ̀ Jɔnkolonin cɛ̀w wúlila
mínw mána nɛ̀gɛw kèrun ò mà nɛ̀gɛw tɛ́ Silamakan mìnɛ hábada
ɔ̀ ò Silamakan dè yé í kánto
à kó Jɔnkoloninkaw
à kó né nàkun yé á ká sárakako yé
á yé sáraka mín kómɛ́n kó Da bé kà à sɔ̀rɔ Segu
à bé nà à bìla à ká dùgucamancɛkɔlɔn kɔ́nɔ
à yé sán wólonwula dè kɛ́
ní à yé à dí à ká tɔ́njɔnw mà òlu bé tága à bìla bín ná
ù bé nà nkàlon tìgɛ Bakɔrɔ Monson yé kó ù nàna ní sáraka yé Jɔnkolonin kà à sɔ̀rɔ ù má nà ní à yé
ù bé síran
né Silamakan ń tɛ́ síran hábada
sáraka nàna né bólo
á bé jɔ̀rɔ mín ná ò dè bé nà Silamakan bólo ní ò yé jàkuma bìlen yé kɔ̀ni
ɔ̀ Silamakan dè yé jàkuma bìlen tà
à kó jàkuma bìlen
é dè nàna né bólo
Da ká móriw à ní à ká tìnyɛmasaw òlu dè jɛ̀ra kà sáraka dá é kàn kà í tà kà í dí Da Monson mà ò ká í tà kà í dí né mà
jàkuma bìlen í yé Jɔnkolonin cìsaraka bɔ́ ó í sélen kɔ́ kɔ̀lɔn nìn kɔ́nɔ ká Jɔnkolonin cì
jàkuma bìlen í tɛ́ à cìsaraka bɔ́
í sélen kɔ́ kɔ̀lɔn nìn kɔ́nɔ ká Jɔnkolonin dàgakolonci ká à flénkolonci
mɔ̀gɔ yé ò kɛ́ ála ká ò kɛ́
à kó wà Jɔnkoloninkaw
á yé sé mín ná á yé ò kɛ́ né dè yé Silamakan Ardo yé
ɔ̀ bìlakoro kɛ̀mɛ wólonwula nìn òlu ká kálaw bánna kèrun lá
kála má sòkɛ sɔ̀rɔ à má Silamakan yɛ̀rɛ sɔ̀rɔ hábada
nɛ̀gɛw bé dàn Silamakan ná
ù bé dá dùgu mà
nɛ̀gɛ tɛ́ Silamakan mìnɛ.
ɔ̀ à yé sáraka dá jàkuma bìlen nìn kàn tùma mín ná sá Silamakan yé í kánto
à kó jàkuma bìlen í tágatɔ yé nìn yé kɔ̀lɔn kɔ́nɔ nìn yé ní ò yé Jɔnkoloninkaw ká sìritinyɛkɔlɔn yé
mɔ̀gɔ yé sìri nìnw tínyɛ ála ká ù tínyɛ
mɔ̀gɔ má ù tínyɛ ála ká ù tínyɛ
jàkuma bìlen í bìn kɔ́ kɔ̀lɔn kɔ́nɔ ká Jɔnkolonin dàgakolonci ká à flénkolonci ká bínjasa jɔ̀ à dá lá
ála ká ò kɛ́
à yé í cɛ̀ kà bɔ́ jàkuma bìlen kɔ́rɔ
à yé à bùgubuguma Jɔnkoloninkaw ká áladelikɔlɔn kɔ́nɔ
jàkuma bìnna kɔ̀lɔn kɔ́nɔ
Jɔnkolonin sìri tínyɛna.
ò yé à sɔ̀rɔ npògotigi bé fìniko lá kɔ̀lɔnda nìn ná
npògotigi kélen bé yèn kó Yaman
ò cɛ̀ ká nyì kójugu
Silamakan Ardo yé ò yé
à kó é né bé é tà
ń bé tága é kɛ́ ń mùso yé
ò bòlila
à yé sò bòli ò nɔ̀ fɛ̀ kà tága ò tà tɛ́gɛ mà
à yé ò tɛ́gɛ tɔ́nɔmi
à yé ò sìgi à ká sòkɛ kɔ́ fɛ̀
à ní ò bɔ́ra Jɔnkolonin Yaman kɔ̀ni.
à ní npògotigi bɔ́len ná à yé Jɔnkolonin sóforow bán sóforow bánnen ná ní à dònna bínibini tú lá à nímisara
à kó npògotigi nìn mà
à kó ní ń tágara nìn tágacogo nìn ná Jɔnkoloninkaw ná à fɔ́ né nàna sáraka bìla kɔ̀lɔn kɔ́nɔ
bìlakorow dàma dè yé ń kɛ̀lɛ
kálaw má ń dòn ò tùma ná né tágara
ń tɛ́ à fɛ̀ kà tágo ò tágacogo lá tèn
ò yé síran tágali yé
ń bé ù kɔ̀nɔ yàn bì
ní ù má nà síni ń bé ù kɔ̀nɔ tìle sàba
ń bé ù kɔ̀nɔ yàn
ní ù má nà án ná tága Yaman
à yé í cún kà bɔ́ à ká sòkɛ bála
à yé jɔ̀garan fìla àni nyɛ́senfereke dòn à lá à yé ò bìla bín ná
à yé kírikɛ fóni kà à bɔ́ à lá à yé à ká kòsonkalan fɛ̀nsɛn
Yaman yé í sìgi à kàn
à ká jùru kélen bé à bólo
à ká áladeligaran bé à kán ná
yátawarta mùgan ní náani bé à bólo
à ní Yaman bé másala.
ɔ̀ cɛ̀denw nàna kà nà nyɔ́gɔn sɔ̀rɔ ù ká màsakɛ fɛ̀ yèn ní ò yé Mariheri yé
ù kó Mariheri nìn dùn bé kɛ́ cógo dì
Mariheri kó dɔ́ wɛ́rɛ tɛ́ nìn ná kɛ̀lɛ ká bɔ́ à nɔ̀ fɛ̀ yàn ní Segu dòn
à yɛ̀rɛ kó kó à bɔ́ra yèn kó Da Monson dè yé sáraka nìn dí à mà
á yé à mágɛn fó Segu bátigɛdankan lá
á kána sègin
ní á kúnna à lá yɔ́rɔ mín ná á ká à mìnɛ kà nà ní à yé
án bé à fára sáraka kàn kɔ̀lɔn kɔ́nɔ
ɔ̀ Kɔlɔnjugujiri wúlila
Cɛkɔrɔbabugɔnci wúlila
Nturanin Farinman wúlila
Nkilinti Nkɔlɔntɔ wúlila
ù kó òlu dè yé kɛ̀lɛ nyɛ́mɔgɔ yé
òlu yé cɛ̀ fárinw yé
ù kélen kélen yé sé mɔ̀gɔ kɛ̀mɛ ná
òlu tɛ́ síran kó nyɛ́ hábada
òlu tágara dòn ù ká cɛ̀sow kɔ́nɔ
ù yé ù ká nɛ̀gɛminanw tà
ù yé ù ká áladeliw tà
ù nàna kírikɛ dá sòkɛw lá
ù yé dáfila jàlan kélen sɛ̀mɛ ù nyɛ́ fɛ̀
ù bɔ́ra
ù yé Silamakan Ardo dè nɔ̀ tà
jàa Silamakan má tága yɔ́rɔ jàn
jàa Silamakan tɛ́ bòli
jàa Silamakan tɛ́ síran
jàa Ardo kɔ̀ni tɛ́ í kɔ́ flɛ́ hábada
ɔ̀ ù bé à fɔ́ nyɔ́gɔn yé ní án dùn yé à sɔ̀rɔ án bé nìn fàga cógo dì
ní án dùn yé à sɔ̀rɔ án bé à bóso wà
ní án yé à sɔ̀rɔ án bé à jèni dè wà
án tɛ́ à cógoya dɔ́n
ù kɔ́nɔ gànnen bé à sɔ̀rɔcogo ní à fàgacogo lá
cɛ̀ tán ní wólonwula bé à fɔ́ nyɔ́gɔn yé.
ɔ̀ jàa à bé yɔ́rɔ mín ná sá nìnw ká sòw kɛ́ra í ná à fɔ́ ù nún bé nà tɛ̀mɛn à kàn
à dálen bé síra kɛ̀rɛ fɛ̀
à wúlila
à yé ù wéle
à kó ɛ́ áw dùn bɔ́ra míni
áw bé tága míni
né dè yé Silamakan Ardo yé
Silamakan mín yé sáraka bìla Jɔnkoloninkaw ká dùgucamancɛkɔlɔn kɔ́nɔ
ɔ̀ Silamakan Ardo dè yé né yé
ń mɛ́ɛnna kà áw kɔ̀nɔ yàn
ń kó ní áw má nà bì ń bé áw nyɛ́naflɛ síni
mɔ̀gɔ mín bé kó kɛ́ kà bòli ò tɛ́ né yé.
ɔ̀ ù nyɛ́ dára Silamakan kàn yɔ́rɔ mín ná sá ní ù gàlabasara kà ù jɔ̀ Silamakan Ardo wúlila
à tágara kà tága nyɛ́fɛfereke bɔ́ à ká sòkɛ lá
à yé gáranw bɔ́ à lá
à yé kírikɛ kónkon
à yé à bálan à ká sòkɛ lá
à yé múgurɛ sìri Silamakan Ardo à yé múgurɛ jíja
à yé í sɔ́ɔri à ká wòlo jàlanw nyɔ́gɔn cɛ́
à yé à ká kírikɛ kɔ́nɔna sɔ̀rɔ tùma mín ná sá à kó wà Jɔnkoloninkaw
ní mín bé á nɔ̀ á bé sé kà ò kɛ́
ní jɛ̀ ń ná dòn á bé sé kà ò kɛ́
ní kélen kélen bɔ́ dòn á bé sé kà ò kɛ́
né Silamakan sìgilen bé ní kɛ̀lɛcogo bɛ́ɛ yé
kɛ̀lɛ ní à tìgɛbaga tɛ́ fára díya lá
ɔ̀ Cɛkɔrɔbabugɔnci ò fɔ́lɔ dè yé à ká nɛ̀gɛ jɔ́sɔ
à yé à ká màrifa jɔ́sɔ tùma mín ná ní à yé nɛ̀gɛ fìn sàba kɛ́ à kàn à yé Silamakan Dikɔ jɔ̀len lájɛ à yé dáfila gòsi à kùn kà sín
jàa nɛ̀gɛw má Silamakan tágafan dɔ́n
dɔ́w bɔ́ra kùn yànfan fɛ̀
dɔ́w bɔ́ra kɛ̀rɛ fɛ̀
dɔ́w bɔ́ra sòkɛ sèn kɔ́rɔ
à sínna ò mà
áladeligaran mín bé à bólo à yé ò dá ò kùn
ò yɛ̀lɛmana kírikɛ kɔ́tulo fɛ̀ kà nà ò bíri à dísi kàn
à kó Cɛkɔrɔbabugɔnci mà
é tɛ́ dén mìsɛn bùgɔ blén jànko mɔ̀gɔba kɔ̀rɔ
jòli bɔ́ra ò nún ní à dá fɛ̀
Silamakan Dikɔ yé ò kán tìgɛ kà à bɔ́ à kùn dá lá
bì má tó à yé ò kùnba tìgɛ kà à bɔ́ ò kánba dá lá ò tɔ̀ kùn yé í bìnimini í kó Manden ŋàna sárakamisi gánsan
ò tóra à bé bìnimini
ò kùnkolo bé à bólo
à nàna kà nà ò kùnkolo dí dénnin mà
à kó Yaman
í bé í jànto nìn ná
cɛ̀ fárinw ká cá yàn
à tɔ̀ bé yàn
ù ná à dɔ́n kà à fɔ́ né yé Silamakan Ardo yé
né tɛ́ síran kó nyɛ́ hábada
mɔ̀gɔ tɛ́ sé ń ná
í sìgi nìn kùnkolo kɛ̀rɛ fɛ̀
ɔ̀ mín dálen bé ò kàn kó Kɔlɔnjugujiri
à kó à bé kári à yɛ̀rɛ kɔ́nɔ
ò yé múgu kɛ́ à ká nɛ̀gɛ kɔ́nɔ kà nɛ̀gɛ fìn sàba dá à kàn ò yé Ardo Galo jɔ̀len lájɛ à ní à ká sòkɛ
ò yé nɛ̀gɛw kèrun à lá
páti jàa Silamakan nɛ̀gɛ tɛ́ à mìnɛ
nɛ̀gɛ dɔ́ bɔ́ra à kùn ná dɔ́w bɔ́ra à kɛ̀rɛ fɛ̀
sìsiko tìgɛra kà bɔ́ à ní ò cɛ́
à sínna ò mà ní à ká áladeligaran yé à yé gáran dá ò kùncɛ fɛ̀
ò bɔ́ra kírikɛ kɔ́ fɛ̀ ò nyánaminina kà ò bɔ́ kà ò bìn
jòli bé bɔ́ ò nún ní ò dá fɛ̀
Silamakan yé í cún ò kàn
à yé ò kùn tìgɛ kà à bɔ́ ò kánba dá lá
ò tɔ̀ kùn yé í bìnimini í kó Manden ŋàna sárakamisi gánsan
à kó mɔ̀gɔ tɔ̀ ká cá ó Yaman nìn kùnkolo fára tɔ̀ kélen tá kàn
dɔ́ ká nà.
ɔ̀ mín dálen bé ò kàn ní ò yé Nkilinti Nkɔlɔntɔ yé ò yé dɔ́ kɛ́ à ká nɛ̀gɛ kɔ́nɔ túgun à yé nɛ̀gɛnin fìn náani dá à kàn
à yé Silamakan jɔ̀len lájɛ
à yé à kónkon à kàn
jàa nɛ̀gɛw tɛ́ Silamakan mìnɛ
ù tɛ́ à yɛ̀rɛ tágafan dɔ́n
nɛ̀gɛ tɛ́ à ká sòkɛ tágafan dɔ́n hábada
à ká móriw yé à báara
áladeliw bé à bólo
à ká áladelibagan bé à cɛ́ lá nkòrongo fìn kɔ́ni à nàna áladeligaran dá Nkilinti Nkɔlɔntɔ kùn
Nkilinti Nkɔlɔntɔ yé í tlén í ná à fɔ́ síratɛgɛ
à yé dɔ́ bɔ́ à kùndama ná ò tɔ̀ má màgo dlà
ò tɔ̀ tóra bìnimini í ná à fɔ́ Manden ŋàna sárakamisi
à kó Yaman mà
à kó nìn kùnkolo fára tɔ́w tá kàn
dɔ́ wɛ́rɛ bé yàn
kàbini ò kɛ́ra kɛ̀lɛ tínyɛna
Jɔnkolonin yé í kɔ́ dá
Silamakan túgura ù lá
à nàna kà nà í jɔ̀ Jɔnkolonin dá lá
à kó Mariheri mà
à kó Mariheri à kó kɛ̀lɛ tínyɛna
à kó né nàkun tùn yé mín yé Jɔnkolonin yàn ò yé nìn yé
háli ní Da Monson wúlila síni à tɛ́nà mɔ̀gɔ sɔ̀rɔ yàn
mɔ̀gɔ tùn yé nìn mɔ̀gɔbali nìnw yé
mɔ̀gɔ bánna
né tágara à tùn bé né kɔ́nɔ áw bé fɔ́ cógo mín ná áw bé tèn
ń nàna kà nà à sɔ̀rɔ nɛ̀gɛ bé nyɔ́gɔn tìgɛ dɛ́rɛ
ɔ̀ Silamakan àni Yaman tágara Segu.
ɔ̀ Silamakan ní Yaman ù nàna kà nà sé à jàtigila lá ní ò yé Tɛn Jara nìn yé , a ká só Segukɔrɔ
à jìginna yèn
à sìra kà tìlen
à má sé Da mà
à má cí bìla kà tága Da yɔ́rɔ
à má tága fòli kɛ́ Da Monson yé Segu
ɔ̀ fó tɔ́njɔnw yé à kómɛ́n sá kà à fɔ́ Silamakan nàlen dòn kà bɔ́ Jɔnkolonin kó à bé Tɛn ká só nkà à má sé Da Monson mà
ò yé tɔ́njɔnw kábakoya ò yé Da yɛ̀rɛ kɔ́nɔ gàn túgun
ɔ̀ Da yé à ká Nyeba wéle à kó Nyeba
ń yé à mɛ́n kó í ká dúnankɛ nàna
é bé à kìbaruya dɔ́n wà
Nyeba kó ń má à mɛ́n
à kó wà tága à lájɛ
tɔ́njɔnw yé à fɔ́ ń yé kó à nàna
tínyɛ dòn wà nkàlon dòn wà né yɛ̀rɛ tɛ́ à dɔ́n
nkà ń má dá à lá tìnyɛ dòn sábu lá í bé sé kà mɔ̀gɔ bìla kà tága nìn báaraba nìn bɔ́nyɔgɔnko lá ò ká nà ò má nà kà ò sèginkan fɔ́ í yé
à kó nìn yé né Da kɔ́nɔ gàn
nkà ń má dá à lá nìn tìnyɛ dòn
í bé tága à lájɛ tèn.
ɔ̀ Nyeba wúlila à tágara Tɛn ká só
à nàna kà nà à sɔ̀rɔ kúma yé tìnyɛ yé
à dònna yɔ́rɔ mín ná à yé í tó kà Silamakan sìgilen yé
Nyeba yɛ́lɛla
ɔ̀ Silamakan kó
Nyeba í bé yɛ́lɛ mùn ná
ɛ́ à kó fàama Da yé à fɔ́ né yé kó é nàna nkà à dálen tɛ́ à lá
né yɛ̀rɛ tùn má dá à lá
ń má dá à lá kà à fɔ́ mɔ̀gɔ bé tága nìn bɔ́nyɔgɔnko lá kà nà í má fɛ́n fɔ́ mɔ̀gɔ yé
ò yé án bɛ́ɛ kɔ́nɔ gàn dɛ́rɛ Silamakan
ɛ́ à kó né nàna kàbini kúnasini ó
à kó à dùn kɛ́ra cógo dì
ɛ́ à kó mùso mín sìgilen flɛ́ nìn yé ní ò yé npògotigi nìn yé í tɛ́ ò nyìninka wà
ò yé Jɔnkoloninka yé ò Yaman kɔ̀ni
ò yé à kɛ́cogo dɔ́n
ò tùma ná Nyeba sèginna kà nà
à kó jítigi
à kó tìnyɛ dòn dɛ́rɛ
à bé yèn
à nàna
à kó wà Nyeba tága kó à ká nà sísan
Nyeba sèginna à nàna kà nà kó Silamakan
fàama kó kó í ká nà kó à màgo bé í lá
à kó tága à fɔ́ à yé kó ń bé í kɔ́
jàa ní í yé à wéle dón mín ná à tɛ́ nà ní ò dùgu jɛ́ tɛ́ kóyi
Da tìlenna kà sì à má nà
fó sɔ̀gɔmada fɛ̀ à yé npògotigi nìn bìla à nyɛ́.
ɔ̀ Silamakan Ardo ní Yaman nàlen ná Da yé í kánto à mà à kó Silamakan
à kó ń yé í bìla ń ká cí mín ná à kó ní í kɛ̀nyɛna ò tɛ́ màloko yé
sàn wólonwula né bé sáraka nìn dí ń ká tɔ́njɔnw mà òlu dɛ́sɛra jànko mɔ̀gɔ kélen
kɛ̀lɛbolo bé tága fɛ́n mín ná ní mɔ̀gɔ kélen dɛ́sɛra ò lá ò màlo mán kán kà í mìnɛ kó í tɛ́ nà né fò
kó án tɛ́ nyɔ́gɔn yé kó í tɛ́ nà í dántigɛ ń yé
ɔ̀ Silamakan Ardo yé í kánto
à kó Da Monson à kó né tìgɛra é lá dɛ́
à kó tìgɛ ń ná túlo yé mùn yé
à kó é yɛ̀rɛ kó í ní Jɔnkolonin yé sàn wólonwula kɛ́ nyɔ́gɔn yé
í ká áladelisaraka bé í bólo
ní í tágara à bìla kɔ̀lɔn nìn kɔ́nɔ
ù bé í ká tɔ́njɔnw bán
ù dɛ́sɛra à lá
sàn wólonwula ù bé tága à jɔ̀ bín ná kà nà à fɔ́ í yé ù tágara à bìla
à bé nyíni kà í ká mɔ̀gɔw bán
ɔ̀ é yé à sáraka tà kà ò dí né mà
né tágara
à ká kán tìle dúuru bɔ́
í má mɔ̀gɔ bìla kà ń síra lájɛ
í yɛ̀rɛ má tága ń lájɛ
í má kɛ̀lɛbolo wúli kà tága ń lájɛ
ò yɔ́rɔ lá fàama Da ò yé ń jìgin í lá ò yé ń tìgɛ í lá
nkà yáli í ká né nyìninka Jɔnkolonin kónyɛ ná í bé Yaman nyìninka
ò yé Jɔnkoloninka yé npògotigi nìn kɔ̀ni
Jɔnkolonin kɛ́ra cógo mín ná Yaman ná à nyɛ́fɔ í yé
Da yé í kánto
à kó ń dénmuso à dùn kɛ́ra cógo dì
ɛ́ à kó fàama
Silamakan yé à fɔ́ í nyɛ́ ná cógo mín ná à kɛ́ra tèn
à kó à tágara ní jàkuma bìlen yé Jɔnkolonin
múrufɛ kùlusi bé jàkuma bìlen nìn ná
múrufɛ dɔ̀lɔki bé jàkuma bìlen nìn ná
múrufɛ fùgula bé jàkuma bìlen nìn ná
kòlonkisɛ sàba táralen bé à kán kɔ́rɔ
ɔ̀ án ká cɛ̀ fárin mìnw bé yèn nì ò yé dùgu yɛ̀rɛ yé ní án dálen bé òlu lá ní òlu dè bé í ká kɛ̀lɛ tínyɛ ní òlu dè bé Segu kɛ̀lɛ bán òlu cɛ̀ fárin nìnw bé tìle bán bòlon kɔ́nɔ
ní òlu bé tìlen npáribɔ lá ɔ̀ à cɛ̀ fárinw à yé òlu bán
à yé òlu bɛ́ɛ fàga
ɔ̀ à nàna ní sáraka dè yé kà nà án sɔ̀rɔ kɔ̀lɔnda lá
án bé fìniko lá dɔ́w bé jíbɔ lá
bìlakoro kɛ̀mɛ wólonwula bé yèn kála bé ù bólo ù ká kálaw bánna kèrun ná à mà
kálaw má Silamakan dòn jànko à ká sòkɛ
ɔ̀ Yaman kó Da Monson Jɔnkolonin kɔ̀ni à tɔ̀ yé jí ní bɔ̀gɔ ní bín yé
mɔ̀gɔ tɛ́ yèn blén
háli ní í yé kɛ̀lɛ wúli sá í bé tága jí ní bɔ̀gɔ ní bín dè cɛ̀
ní ò tɛ́ í tɛ́ mɔ̀gɔ sɔ̀rɔ yèn
Silamakan yé mɔ̀gɔw bán yèn
mɔ̀gɔ mán nyì í yɛ̀rɛ dá
yànni à ká à nyɛ́fɔ í yé ń bé à lákali í yé.
Da yé í kánto
ń dénmuso í ká kúma nìn yé tìnyɛ yé
ɛ́ à kó à tɛ́ fɔ́ bɔ́ ó
kɛ̀lɛ wúli síni
ń yé à fɔ́ í yé cógo mín ná í bé tága à sɔ̀rɔ tèn
Jɔnkolonin mɔ̀gɔ bánna
à kó Kɔlɔnjugujiri tùn bé yèn à yé ò fàga
Nturanin Farinman tùn bé yèn à yé ò tága kíyama
Nkilinti Nkɔlɔntɔ tùn bé yèn à yé ò tága kíyama
Cɛkɔrɔbabugɔnci tùn bé yèn à yé ò fàga
mɔ̀gɔ tɔ̀ tɛ́ Jɔnkolonin dɛ́rɛ
Jɔnkolonin tɔ̀ yé jí ní bɔ̀gɔ ní bín yé sá Da Monson
háli ní í yé kɛ̀lɛ wúli í tɛ́ kɛ̀lɛ wúli fɛ́n káma í bé tága í jɔ̀ Jɔnkolonin dɛ́
ní ò tɛ́ kɛ̀lɛ tɛ́ yèn blén.
ɔ̀ jítigi fóra kà wúli
à kó Silamakan mà
à kó í nàna í sìra ń ká Nyeba mín fɛ̀ yèn ní í ní à yé bàro kɛ́ ní à ká dí ń yé kà tɛ̀mɛn mùso kɛ̀mɛ fìla bɛ́ɛ kàn ní ò dè ká dí ń yé
ò báramuso à ní à ká tɔ́njɔnw ń bé kà mínw bìla
kó òlu ká à kɔ̀lɔsi mɔ̀gɔ kɛ̀mɛ fìla ní mɔ̀gɔ bí dúuru Silamakan ń yé à bɛ́ɛ nì í lá kà à dá mùso kàn
né tùn má à dɔ́n mɔ̀gɔ yé sé nìn nyɔ̀gɔn ná dínyɛ kɔ́nɔ
é Silamakan
jàa í yé à fɔ́ cógo mín ná í bé ála déli bɔ̀nɛ lá
jàa bɔ̀nɛ bé í bólo í Dikɔ
Da Monson yé Silamakan fò tèn
ɔ̀ Silamakan yé í kánto à mà
à kó jítigi
à kó mùsoko má nà ní né yé
mín nàna ní né yé ò yé bɔ̀nɛ yé ò yé kɛ̀lɛ dè yé
ń yé à mɛ́n dàga bònya ó bònya dátugulan bé à lá
ń yé à mɛ́n kó í jámannen bé Bakɔrɔ Monson
né nàlen tùn bé kɛ̀lɛ káma
kɛ̀lɛ ní à tìgɛbaga tɛ́ fára díya lá
ní ò tɛ́ ń má nà mùso nyíni
í ká Nyeba ó í ká tɔ́njɔnw ó né tɛ́ à sí fɛ̀
ní à ká dí í yé nìn mín nàna kà bɔ́ Jɔnkolonin ń bé ò fára í ká Nyeba kàn.
ɔ̀ Silamakan Ardo Galo à bɔ́ra Da Monson ká só tùma mín ná sá à nàna í sàra à jàtigimuso lá ní ò yé Tɛn Jara yé
à kó Tɛn à kó né nàlen tùn bé báara mín káma Segu à kó ò yé nìn yé
à kó kɛ̀lɛ ní à tìgɛbaga tɛ́ fára díya lá
né nàlen tùn bé Da lányini nkà Da má sɔ̀n kɛ̀lɛ mà
Da yé né bìla kɛ̀lɛ lá ń séra ò kɛ̀lɛ fána ná
ò tùma ná né yé Jɔnkolonin kɛ́ Da Monson tá yé
ń bé tága ń fàso lá ń bé tága só
ń tɛ́ tìlen yàn bì
ɔ̀ Silamakan dè yé í lábɛn sá à ní à ká Pulɔri
à tágara í dá Maasina
ɔ̀ à tágalen tìle sàba lá Da Monson wúlila
à yé à ká tɔ́njɔnw kɛ́ nyɔ́gɔn kàn à ká bòloncamancɛ kɔ́nɔ
Silamakan yé báara mín kɛ́ Jɔnkolonin à yé à kúma sé tɔ́njɔnw mà
tɔ́njɔnw Jɔnkolonin tɔ̀ ò yé kó bánnen yé
á yé wúli sá á ká tága Jɔnkolonin tɔ̀ cɔ́nkɔ kà nà à dí yà
ù yé dími mín dòn ń ná dími bɔ́ra
òlu dè tùn bé ń ní sáheli cɛ́
ń ká dísɔngɔkolon ná mìnɛ sáheli sá kúma tɛ́ Jɔnkolonin mà
ù ká à sɔ̀rɔ kà Jɔnkolonin kɛ̀lɛ dɔ́gɔda túgun.
ɔ̀ ò tìle sàbanan sá jítigi ní múgutigi ní mɔ̀gɔtigi à yé à ká cɛ̀w fára nyɔ́gɔn kàn túgun
màrifakala bàa dɛ̀bɛ ní tán
sòw bɔ́ra ò bàa dɛ̀bɛ ní tán
sòw yé bá tìgɛ tùma mín ná sá ù yé Jɔnkolonin síra mìnɛ
ù tìlenna kà à tán kà sì kà à tán
ɔ̀ ò dón dùgu jɛ́ tìlegàn ù yé Jɔnkolonin sódala yé
Jɔnkolonin sódala yéra tùma mín ná ní kúma nàna kà nà fɔ́ Mariheri yé kó Segu kɛ̀lɛ nàna Mariheri dè dònna à ká cɛ̀so kɔ́nɔ
múgu tɔ̀ mín bé yèn à yé à ká múgukolonso kɛ́ nyɔ́gɔn kàn cɛ̀so kɔ́nɔ
à kó à ká báramuso mà à kó né bé nà sà
ń tɛ́ à fɛ̀ Segu ká né cɛ̀ kà tága né kùnnada kà né fàga à ká fòrobaboliw lá
ń tɛ́ à fɛ̀ ò ká kɛ́ hábada
ń tɛ́ kɛ́ kà bóli sɔ́n Segu
né bé sà
báramuso kó à mà à kó Mariheri
ní é bé sà né bé bálo kà tó jɔ́ni bólo
né yɛ̀rɛ bé sà í fɛ̀
à kó Mariheri sàya cógo ó cógo ká dí í yé à kɛ́ tèn né fána bé sà
sábu lá kàbini í yé ń fúru dón mín ná fɛ́n ó fɛ́n yé tɔ́ɔrɔ yé né má à yé ń nyɛ́ ná
ɔ́ ní í bé sà né bé bálo cógo dì Mariheri
ɔ̀ Mariheri dè wúlila ò lá sá
à yé à ká cɛ̀so dátugu
múgu bé ù fɛ̀ só kɔ́nɔ
múgu tònnen ná à yé à ká kàbusi dá sùsumugu lá
à yé tá fìli múgu lá fó kà só cɛ́ci ù kùn ná
só bìlijiriw bɔ́ra kɛ́nɛ mà só bírila ù kàn
Mariheri ní à ká báramuso tóra
ɔ̀ Segu dè nàna ò lá sá kà nà Jɔnkolonin tɔ̀ dàgakolonci kà à flénkolonci kà à kɔ́nɔmɔgɔ kɛ́ jɔ̀n yé
ɔ̀ Bakɔrɔ Monson ò yé Jɔnkolonin fára Segu kàn tèn
à kó kɛ̀lɛ ní à tìgɛbaga tɛ́ fára díya lá.
ɔ̀ tɔ́njɔnw tóra ù bé à fɔ́ nyɔ́gɔn yé Segu ù ní Da Monson bɛ́ɛ bé à fɔ́ ń yé báara kɛ́
nkà Silamakan nìn à yé báara mín kɛ́ Segu yàn à tɛ́ kùn ánw fɛ̀ hábada
ò tùma ná Segu Da Monson kó tɔ́njɔnw mín ká dí áw yé ò ká dí né fána yé
á yé à dɔ́n á bé Silamakan sɔ̀rɔ cógo ó cógo á yé à kɛ́ tèn
né fána bé á kɔ́
ɔ̀ Segu tóra ù bé à fɔ́ nyɔ́gɔn yé Segu tóra ù bé à fɔ́ nyɔ́gɔn yé ù bé à mìnɛ cógo ó cógo kà nà à kùnnada ù ká fòrobaboli nàlen ná kà Silamakan kɛ́ kà ù sɔ́n
Segu tóra ù bé à fɔ́ nyɔ́gɔn yé
jítigi kó ò bé bɛ̀n àle mà kósobɛ
Silamakan kɔ̀ni à yé Jɔnkolonin mìnan tà ò díyara án yé
nkà à yé báara mín kɛ́ kɛ̀lɛ ní à tìgɛbaga tɛ́ fára díya lá
ɔ̀ jítigi nàna ò lá ò yé Segu tɔ́njɔnw kɛ́ nyɔ́gɔn kàn kàrafe màninkɛmɛ ò kàrafe bí wɔ́ɔrɔ ù yé ù cɛ́ sìri fó Maasina.
Silamakan à kó ní mɔ̀gɔ bé bòli í bé bòli kà tú sɛ́gɛrɛ
kó tú tɛ́ bòli kà mɔ̀gɔ sɛ́gɛrɛ
à kó kàbini ála yé à dá à má síran
à kó kàbini ála yé à dá à má nkàlon tìgɛ
à kó kàbini ála yé à dá à má kèleya hábada
ɔ̀ ò kàrafe bí wɔ́ɔrɔ òlu dè tágara kà tága sé Silamakan mà
ù kó Silamakan
án fárala dísɔngɔkolonko mín mà Segu ní é tùn yé à dábila
Maasina dísɔngɔkolon à bé nà Segu é dè yé à dábila Bakɔrɔ Monson yé án bìla án bé nà à ká dísɔngɔkolon káni
kɛ̀lɛ ní à tìgɛbaga tɛ́ fára díya lá
ɔ̀ Silamakan Ardo à yé à ká Pulɔri wéle
à kó Pulɔri í yé Segu nàkan mɛ́n wà
Pulɔri kó ń yé à mɛ́n
à kó Silamakan Ardo ní é yé mín fɔ́ ń bé é kɔ́
à kó wà Pulɔri à fɔ́ Segu yé án fárala dá mín mà án bé sé kà ò kɛ́ ò yé
ní ò tɛ́ Segu yàn dísɔngɔkolon Maasina kà ò lájɛ
kó ò bé tága dí Segu mà
ò tɛ́ kɛ́ blén hábada kà né Silamakan Ardo tó bálo lá túgun
ò tɛ́ kɛ́
ɔ̀ Pulɔri yé í kánto
à kó Segu
á yé kúma mɛ́n wà
Segu kó án yé à mɛ́n
ánw yé tɔ̀ sɔ̀rɔ múgu ní nɛ̀gɛ lá
Silamakan Ardo án ná í fána tá nyíni múgu ní nɛ̀gɛ lá
dɔ̀lɔsɔngɔkolon kɔ̀ni à tɛ́ sì Maasina bì
ù yé póyi kɛ́
kàla tàbaga ní kàla dábaga kɛ́ kà cúnba ní síratigɛ kɛ́ kà tómontigi fà wále kɛ́
múgu ní tá dàamu jí súmalen
nɛ̀gɛ nyágamina
múgu ní nɛ̀gɛ nyágamina tùma mín ná Segu yé Maasina tà Maasina yé Segu tà
Silamakan bé Segu tà Segu bé Silamakan tà
kàbini áladen sɔ̀gɔma tìle bé sé kùncɛ tùma mín ná à yé à tìgɛ kà à bɔ́ Segu nyɛ́ kàn
à yé tá túgu Segu lá
Segu bòlila í ná à fɔ́ díkisɛ bé ù nɔ̀ fɛ̀ Silamakan ní à ká Pulɔri bólo
ɔ̀ Segu yé ò wúla kɛ́ kà ò tán kà sú kɛ́ kà à tán
dùgutláma fɛ̀ ù ní mànkan nàna dòn Bakɔrɔ Monson kàn
ù kó jítigi
fúlakɛ ká fárin kà tɛ̀mɛn kɔ̀rɔlen kàn
án yé à bìla cógo mín ná ɛ́ɛ à bé kà cɛ̀ya wɛ́rɛ sɔ́rɔ mín ká gírin fɔ́lɔ tá tɛ̀mɛnnen mà
jítigi ní í má fára Silamakan ná à bé Segu bán
à kó ń tɛ́ fára à lá hábada
áw yɛ̀rɛ kó án ká à kɛ̀lɛ
né tɛ́ Silamakan tó.
ɔ̀ kàrafe bàa màninkɛmɛ à yé bàa màninkɛmɛ sò wúli túgun Silamakan káma
ò sànnayɛlɛma bàa màninkɛmɛ kàrafe òlu tágara Silamakan sɔ̀rɔ Maasina
ù kó Silamakan Ardo Galo
jítigi yé án bìla kà nà Maasina dísɔngɔkolon án ká à kɛ́ nyɔ́gɔn kàn kà à dí à mà
án nàkun dè yé ò yé
Silamakan Ardo kó
à kó ń ká Pulɔri à kó í yé Segu nàkan mɛ́n wà
à kó ń yé à mɛ́n
à kó Pulɔri é dùn kó dì
à kó Silamakan né bé í kɔ́
à kó wà Pulɔri í bé à fɔ́ Segu yé kà né bálolen tó kà é tó dínyɛ ná ɛ́ Maasina dísɔngɔkolon kà à fára nyɔ́gɔn kàn blén kà tága à dí Da Monson mà kó à tɛ́ ò dɔ̀lɔ mìn dínyɛ ná túgun
ɔ̀ Segu ní mín nàna ù kɔ́nɔ ò kɛ́ra
ɔ̀ Segu ní Silamakan yé nyɔ́gɔn sɔ̀rɔ cɛ̀tlon lá túgun
nɛ̀gɛ sɛ̀ngɛrɛn dɔ́ bé à jí mìn ò tɛ́ à nyàga nyími
múgu ní tá dàamu jí súmalen
kàbini áladen sɔ̀gɔma ní ù yé múgu ní nɛ̀gɛ dáminɛ
tìle bé sé kùncɛ tùma mín ná Segu kó á yé nà án tága
Segu yé í kɔ́ dá
Silamakan ní à ká Pulɔri yé ù bìlasira
ù ní kàsi nàna í jɔ̀ sìnin ní bálansando
ù kó jítigi ní mɔ̀gɔtigi Silamakan ká fárin
à tɛ̀mɛnnen bé kɔ̀rɔlen kàn
Bakɔrɔ ká Monson kó à tɛ́ fára hábada fó Maasina dísɔngɔkolon ká nà wáli Silamakan yɛ̀rɛ ká à sɔ̀rɔ Segu.
ɔ̀ fàama Da ká cɛ̀ kɔ́rɔbanin Kobɛɛdɔn àni cɛ̀ kɔ̀rɔbanin Kobɛɛfɔ òlu kó jítigi
nìn sélen bé ánw kúmayɔrɔ lá sá
í bé mín kɛ́ í bé í ká móriw kɛ́ nyɔ́gɔn kàn àni í ká tìnyɛmasaw Silamakan kó ù ká à nyɛ́nyini í yé
ní ò tɛ́ Segu bénà bán dɛ́
Da Monson kó ò yé tìnyɛ yé
à yé cí bìla à ká móriw mà
à yé cí bìla à ká tìnyɛmasaw mà
à nàna kà nà òlu kɛ́ nyɔ́gɔn kàn à ká cɛ̀so kɔ́nɔ
mín bé bùguri dá à yé bùguri tòn òlu kɔ́rɔ
à yé móriw bìla yèn
à kó á wélekun tɛ́ dɔ́ wɛ́rɛ yé Silamakan kó dòn
Silamakan à yé án tɔ́ɔrɔ dɛ́
ɔ̀ jítigi ká móriw kó àni à ká tìnyɛdalaw
òlu kó Da Monson í bé kélen kɛ́
í bé nɛ̀gɛ sí bɛ́ɛ fára nyɔ́gɔn kàn kà à mìnɛ sánu ná kà tága à bìla wári lá kà tága à bìla dɛ̀nyɛ lá kà tága à bìla nsìra lá kà tága à bìla tákisɛ lá
à bé fɔ́ fɛ́n ó fɛ́n mà kó nìn yé nɛ̀gɛ yé í bé ò nɛ̀gɛw bɛ́ɛ kɛ́ nyɔ́gɔn kàn kà à dí í ká nùmunw mà ù ká à kɛ́ bìnyɛkalama kélen péwu yé
ɔ̀ ní bìnyɛ dlàla tùma mín ná kà à nyɛ̀ í bé bìnyɛ nìn tà í bé tága à fìli nyɛ́gɛn kɔ́nɔ
í bé mùso kɔ̀rɔ wólonwula nyíni
mùso kɔ̀rɔ wólonwula nìn mínw sí séra sàn kɛ̀mɛ mà wálima sàn bí ségin òlu bé tìle wólonwula kɛ́ kà nyɛ́gɛnɛ kɛ́ bìnyɛ nìn kàn
ɔ̀ ò tìle wólonwula mána dáfa í bé yépege wéle yépege mín yé bìlakoro yé ní à kɔ́gɔlen bé
yépege bìlakoro kɔ́gɔlen í bé ò dè nyíni
í bé kúma fɔ́ à yé
í bé bìnyɛ tà kà à dí yépege nìn mà
Silamakan bé dùgu mín ná í ká kɛ̀lɛbolo mín bé tága yèn ní à yé kɛ̀lɛ nìn bìlasira à bé bɔ́ à ká dùgu kɔ́rɔn yànfan fɛ̀
ntómisun kélen bé yèn
à bé nà í jɔ̀ ntómi nìn kɔ́rɔ
kà à tà à ká sòkɛ bála à bé ntómi bólo mìnɛ à bé à yɛ̀rɛ májamu
ní à yé à yɛ̀rɛ májamu kà tlá tùma mín ná à bé sɔ̀rɔ kà nà dòn à ká só
à bé à ká kírikɛ fóni
à bé sò sìri
à bé nà í dá
ɔ̀ ní í ká kɛ̀lɛ bé nà bɔ́ kà tága kàbini fájiri fìnman fɛ̀ yépege àni bìnyɛ ká bìla ù nyɛ́
ní ò bìlala kɛ̀lɛ nyɛ́ à bé nà kàbini fájiri fìnman ná à bé nà yɛ̀lɛn ntómi nìn bála kà í sìgi fó ntómi bàlen lá
ɔ̀ kɛ̀lɛbolo mána nà ní ù yé Silamakan lányini tùma mín ná ní ù bɔ́ra kɔ́ fɛ̀ ní à séra kà Segu kɛ̀lɛ bìlasira à tɛ́ dòn hábada fó à ká sé ntómi nìn kɔ́rɔ kà ntómi nìn dè bólo mìnɛ kà à Silamakan à bé à yɛ̀rɛ májamu
ní à yé à yɛ̀rɛ májamu kà tlá tùma mín ná à bé nà dòn à ká só
ɔ̀ ò bìnyɛkalama mín dlàla í fɛ̀ ní ò bé yépege bìlakoroma bólo ò ká í tó ntómi sán fɛ̀
à jɔ̀len bé tùma mín ná à ká bìnyɛ nìn kèrun à mà
háli ní bìnyɛ nìn fínyɛ dára Silamakan kàn à bé sà jànko ní bìnyɛ nìn yé à sɔ̀gɔ
ɔ̀ à ká tìnyɛmasaw yé ò fɔ́ Da Monson yé tèn
à ká móriw jɛ̀ra kà ò fɔ́ à yé
òlu bɛ́ɛ jɛ̀ra kán kélen ná kà ò fɔ́ jítigi yé Segu
Da kó nìn kónyɛ nɔ̀gɔyara sá.
ɔ̀ ò yé à sɔ̀rɔ fɛ́n mín bé Silamakan ní Pulɔri cɛ́ Silamakan ká jɔ̀n dè yé Pulɔri yé
Silamakan bángera dón mín ná ò dùgu jɛ́ sú Pulɔri fána bángera
Silamakan yé à kɔ̀n dínyɛ ná ní sú kélen dè yé.
ɔ̀ Da Monson ká báara nìn bɛ́ɛ dlàla kà bán ní à yé à ká bìnyɛ dlà ní à yé à tà kà à dí yépege bìlakorolama mà
kɛ̀lɛ bé nà wúli dón mín ná ò yé à sɔ̀rɔ Silamakan à bé kà Pulɔri dè bìla kà tága cí lá Kunarɛ Kunarɛ fàama yɔrɔ
ò yépege nìn dè nàna kà nà yɛ̀lɛn ntómi sán fɛ̀ kà í sìgi ntómi bàlen lá
Bakɔrɔ Monson ká cɛ̀denw nàna
ò yé à sɔ̀rɔ kàrafe bàa kɛ̀mɛ tán nyà ò yɛ̀lɛnnen bé à fɛ̀
òlu dè nàna Silamakan mà
ò yé à sɔ̀rɔ à bé kà Pulɔri bìla kà tága Kunarɛ
Segu má nà Pulɔri nyɛ́ ò dón
ɔ̀ Segu nàlen ná ù kó Silamakan mà án nàna án ká dísɔngɔkolonnyini ná
jítigi yé án bìla kà nà án ká nà dísɔngɔkolon nyíni
ɔ̀ Silamakan Ardo yé í kánto Segu mà
à kó Pulɔri tɛ́ yàn bì
à kó né yɛ̀rɛ kélen tɛ́ kɛ̀nyɛ áw lá
né yé cí mín fɔ́ á yé á ká tága à fɔ́ Da Monson yé
kà né tó bálo lá hábada Maasina dísɔngɔkolon Segu ò tɛ́ kɛ́ túgun dɛ́
kɛ̀lɛ ní à tìgɛbaga tɛ́ fára díya lá
ù yé nyɔ́gɔn sɔ̀rɔ múgu ní nɛ̀gɛ lá túgun
Silamakan kélen à ní Segu tìlenna nyɔ́gɔn ná
ɔ̀ sélifana bé sé tùma mín ná Silamakan kélen yé Segu bìlasira
à kélen péwu
à sègira ò dè lá sá kà nà í jɔ̀ à ká ntómi nìn kɔ́rɔ
à yé ntómi bólo mìnɛ à bé à yɛ̀rɛ májamu
à kó né Silamakan né dè yé tú yé Maasina
ní mɔ̀gɔ bé bòli í bé dòn tú kɔ́nɔ
tú tɛ́ bòli kà dòn mɔ̀gɔ kɔ́nɔ
né wólolen kɔ́ né yé fúla mínw sɔ̀rɔ dínyɛ ná òlu kɛ́ra ń nyɛ́sigi yé
ń bángenen kɔ́ mínw nàna ála yé òlu kɛ́ ń sàma yé
né Silamakan Dikɔ ń kélen yé Segu bìlasira
ɔ̀ yépege nìn dè yé à tó ò lá sá kà bìnyɛ bìla à lá
bìnyɛ nàna kà nà bìn à númankaman kùn kàn
Silamakan yɛ́rɛyɛrɛla à ká sòkɛ bála
à yé í kùn ján kà ò lájɛ
à kó é yé í cíkun nyɛ̀
nkà é yɛ̀rɛ tɛ́ à lákali
à tɔ̀ ná fɔ́ é kɔ́
à yé nɛ̀gɛw dí ò mà
ò ní ntómibolo fárala nyɔ́gɔn ná ò nàna à kùn fɛ̀
ɔ̀ à yé bìnyɛ nìn bɔ́ sá kà ò mìnɛ à bólo
à ní bìnyɛ dè nàna fó à ká dúkɛnɛcamancɛ lá
à ká mùsow yé à yé mùsow kúlola
à kó áw bé kúlo mín ná à kó à kɛ́ra
à kó dá mín bé né ná nìn yé à tɛ́ ń tó
nkà né bé sà bì
ń sàlen kɔ́ fɛ̀ né yé ń ká Pulɔri bìla kà tága Kunarɛ
ní à nàna ní á yé à tó à yé à dɔ́n ò fána bé sà
ò tùma ná á bé nyɛ́nafin kósobɛ
né tɛ́ yèn
Pulɔri tɛ́ yèn
án dénw bé kɛ́ fála yé dɛ́
á kána kàsi
á kána tó Pulɔri ká à dɔ́n kà à fɔ́ né Silamakan sàra.
à dònna kà í dá tùma mín ná Silamakan ká mɔ̀gɔw sìra à kùn ná
fájiri dòndonw kán nyɛ́ fɔ́lɔ bì má tó Silamakan yé dínyɛ tó
Silamakan tágara kìyama tèn
ò tùma ná Maasina bé nà à sùtura tùma mín ná ù yé káburu bí wɔ́ɔrɔ dè sèn
à káburu bí wɔ́ɔrɔ Segu kána à dɔ́n à bé mín kɔ́nɔ ù kána à dònyɔrɔ kélen dɔ́n
ù yé káburu màninkɛmɛ sèn à kélen yé Silamakan kélen yé
ɔ̀ à bé dùgu mín ná sá dùgu bɛ́ɛ dè jɛ̀ra kà à fɔ́ wà Silamakan kɔ̀ni sàra
nkà ní Pulɔri fána yé à dɔ́n ò bé kɛ́ báasi yé
dénw bé fálaya
dénw bé kɛ́ fála yé sábu lá Pulɔri bé sà
à kána tó Pulɔri ká à dɔ́n
ɔ̀ ù tlála à sùturali lá sɔ̀gɔmada fɛ̀
wúla fɛ̀ Pulɔri nàna
ɔ̀ mùsow nyɛ́ dára Pulɔri kàn tùma mín ná ù má sé ù nyɛ́ji kɔ́rɔ
mùsow tóra ù bé nɛ̀mɛnɛmɛnin kàsi
dénw tóra ù bé nɛ̀mɛnɛmɛnin kàsi
à kó áw dùn bé kàsi mùn ná ní ò yé Pulɔri yé
ɛ́ ù kó án tɛ́ kàsi fɛ́n ná
Pulɔri kó Silamakan dùn
mùsow tóra ù bé nɛ̀mɛnɛmɛnin kàsi
à kó áw bé kàsi mín ná à kó ń yé à dɔ́n
à kó Segu fɔ́ra né kɔ́ yàn né bé ò dɔ́n
ɔ̀ Silamakan à yé né kɔ̀n dínyɛ ná ní sú kélen yé à yé ń kɔ̀n láhara ní ò sú kélen fána yé
ní yé kàlifa dè yé
à tìgi yé ála yé
ní à má sɔ̀n kà nà à nɔ̀ fɛ̀ jóona ní í tágara à dí à mà kó à tɛ́ bàn à lá
Pulɔri kó tèn
síni àle bé tága à dí
Segu nàna Segu má nà né Pulɔri bé sà síni.
ɔ̀ ò dùgu jɛ́ jítigi à yé kàrafe bàa fìla wúli kó ù ká tága à lájɛ ní Silamakan kó kɛ́ra cógo mín ná ù ká nà à nyɛ́fɔ à yé
àle má à yépege yé àle dùn yé à ká sáraka dí à mà
Silamakan má kɛ́ kà à fàga wálima ní à yé Silamakan fàga
ù ká tága à lájɛ kà nà à fɔ́ à yé.
ɔ̀ òlu sò dè nàna
kàbini Pulɔri nyɛ́ dára Segu sòw kùn kàn ní à nyɛ́ dára ù ká kónkon kàn Pulɔri wúlila
à kó sàya dùgu jɛ́ra
né tùn yé ò fɔ́ à yé Maasina
Silamakan Ardo à yé né kɔ̀n dínyɛ kɔ́nɔ ní sú kélen yé à yé ń kɔ́n láhara ní ò sú kélen fána yé
án bé jɛ̀ kà bàro kɛ́ bì sú nìn ná
Pulɔri yé kírikɛ dá à ká sòkɛ lá
à yé Segu kɛ̀lɛbolo kùnbɛn
ù yé nyɔ́gɔn sɔ̀rɔ múgu ní nɛ̀gɛ lá
cɛ̀tlon nyágamina
Pulɔri bé Segu tà Segu bé Pulɔri tà
Silamakan ní Pulɔri tùn bé Segu bìla yɔ́rɔ ó yɔ́rɔ Pulɔri kélen tɛ̀mɛnna ní Segu yé ò kàn
kàbini ù bé bòli fó kà tága bòli bán
ù nàna kà nà sé báji dè mà ù kó ù bé ù tùnkuruma
Pulɔri bé ù nɔ̀ fɛ̀
ù yé ù kɛ́ jí kɔ́nɔ
Pulɔri yé à kɛ́ ù nɔ̀ fɛ̀
háli bì ní sán kúlola í bé fúlaw kán mɛ́n àni bámananw kó Pulɔri ní sòw bé tága
ò kɛ̀lɛbolo kélen tágara Segu jí lá tèn
mɔ̀gɔ má à dɔ̀n ù tágara fàn mín
háli bì ù bé tága
ò kó bánna tèn.
ɔ̀ Maasina sèginna Segu bólo
ù bé dísɔngɔ bɔ́ kà à dí Segu mà túgun fó màsakɛ wɛ́rɛ dè nàna kà nà wúli ò màsakɛ fána ní jítigi kɛ̀lɛla túgun
[Dennin min ye a dɔgɔkɛnin bila].
n ye a da nin na ni dennin kelen ni nin cɛnin kelen na.
u fa sara ka u ba sa ka a ni a dɔgɔkɛnin fila to so kɔnɔ.
fa satɔ ko a ma, a ko kɔrɔmuso tɔgɔ ye Nantɛnɛn.
a ko Nantɛnɛn, ni i ye cɛ sɔrɔ kana taga ka i dɔgɔnin to.
a ko i ni a ka taga nyɔgɔn fɛ.
mɔgɔ te aw bolo yan.
ba satɔ ko, a ko n be sa, ni n sara, kana taga yɔrɔ rɔ ka i dɔgɔnin to.
ni i ye cɛ sɔrɔ, i ni i dɔgɔnin ka taga.
i cɛ ka i ni i dɔgɔnin mara.
mɔgɔ te aw kɔ yan.
ayiwa, fa ni ba sara.
Nantɛnɛn nana kɛ npogotigi belebele ye.
cɛ dɔ nana bɔ a nɔ fɛ ka Nantɛnɛn furu.
Nantɛnɛn furulen, dɔgɔnin ye i kan to a ma:
a ko an ka taga nyɔgɔn fɛ.
a ko i te taga n nɔ fɛ.
a ko an ka taga nyɔgɔn fɛ, baba ye a fɔ an ka taga nyɔgɔn fɛ, ma ye a fɔ an ka taga nyɔgɔn fɛ, baba ye a fɔ an ka taga nyɔgɔn fɛ.
a ko i te taga ne fɛ.
a ko an ka taga nyɔgɔn fɛ, ma ye a fɔ an ka taga nyɔgɔn fɛ.
a ko i te taga n fɛ.
a ye a ka minɛw nyun.
dɔgɔnin ye a filɛ.
dununyɔrɔ te a bolo.
dɔgɔnin wulila.
a wulila ka tugu kɔrɔmuso kɔ.
u be taga.
a ye i kɔ filɛ ka dɔgɔnin lajɛ.
a ye minɛw jigin ka na dɔgɔnin minɛ ka dɔgɔnin ci ka a ci ka a ci ka a bila.
dɔgɔnin ye kasi la, o ye boli la.
dɔgɔnin ye dɔnkili min fɔ aw ka a fɔ, n ka a mɛn.
dɔgɔnin ye i kan to a ma ko:
Nantɛnɛn n kɔnɔ dɛ Nantɛnɛn!
n kɔrɔmuso Nantɛnɛn n kɔnɔ dɛ Nantɛnɛn !
san finnen kɔrɔn na Nantɛnɛn!
safinyɛ finnen kɔrɔn na Nantɛnɛn!
o na ne gosi bi Nantɛnɛn!
suruku kasilen Nantɛnɛn!
o nana ne minɛ bi Nantɛnɛn!
jara de be kasi la Nantɛnɛn, o nana ne minɛ bi le Nantɛnɛn!
Nantɛnɛn, n kɔnɔ dɛ, Nantɛnɛn!
n kɔrɔmuso Nantɛnɛn n kɔnɔ dɛ Nantɛnɛn!
a ko n te i kɔnɔ!
i te taga n fɛ n cɛ bara.
segin yen i ka sa!
a ye i jigin ka na a minɛ ka a ci ka a ci ka a ci.
a seginna, a kulera, a bolila a kɔ.
u sera kungoba kɔnɔ.
a ye bere ta yen ko a be a faga.
a bolila ka i jɔ.
a kulera, a kɔ:
Nantɛnɛn n kɔnɔ Nantɛnɛn !
n kɔrɔmuso Nantɛnɛn n kɔnɔ Nantɛnɛn !
san finnen kɔrɔn na Nantɛnɛn !
sanfinyɛ finnen kɔrɔn na Nantɛnɛn!
o na ne gosi bi Nantɛnɛn !
suruku kasilen Nantɛnɛn!
o nana ne minɛ bi Nantɛnɛn!
jara de be kasi la Nantɛnɛn!
o nana ne minɛ bi le Nantɛnɛn!
Nantɛnɛn, n kɔnɔ Nantɛnɛn!
n kɔrɔmuso Nantɛnɛn, n kɔnɔ Nantɛnɛn!
a ko n te i kɔnɔ.
a ye bere bila.
a bolila, a tagara i jɔ jala kɔrɔ.
ja! jinɛw be jala nin na.
jinɛmuso jiginna ka cɛnin ta ka a yɛlɛn jala bala.
kɔrɔmuso ye i kɔ filɛ, a ko:
payi, waraw ye i minɛ !
i lafiyara, a ko i tun te taga ne fɛ.
ja! jinɛw ye a ta.
cɛnin lamɔna jinɛw bolo.
a be san saba bɔ ka na kɛ cɛninkɛ mɔgɔ ye.
jinɛw jiginna ka sokala dla ka cɛnin bila dugu ma dugu fila ni nyɔgɔn cɛ.
ale tagara a cɛ bara.
cɛ ka fɛnw banna, sɛgɛn be nyini ka a faga fo a ye npogo don.
cɛnin ka nyɔ nyɛna.
ale ko n ka taga nin dugu la, n ka taga dumunni nyini bi, walasa o tigi be hinɛ n na ka hali bunin di yan.
n ka na a fin ka a di n denw ma.
ja! o ye cɛnin ka bugu ye.
ale tagara.
cɛnin nyɛ dara a kan yɔrɔ min, a yɛlɛla, a ko nin ye n kɔrɔmuso ye.
ko npogo ye min ju la, ne kɔrɔmuso do!
ko jɔnw, a ye wuli, aw ka ji goniya!
aw ka fini siri a la!
aw ka a ko!
aw ka tobili kɛ ka a di a ma.
olw ye baara bɛ kɛ a ye.
a tilenna yen, a ma a dɔn a dɔgɔnin do.
ayiwa jeliw sigilen be.
cɛnin nana i madon a ka jelikɛ la, a ko:
nin ye n kɔrɔmuso ye min ye n gosi.
a ko ni wulada sera, n be foli di a ma ka balo kɛ a kun.
a ko i be ngɔni ta, i be i sigi a kɛrɛ fɛ.
i be dɔnkili da, a ye n gɛn ni dɔnkili min ye, n be a fɔ i ye, i ka a fɔ a ye.
a ko a ye n gosi tuma min, n ye n kan to a ma :
Nantɛnɛn n kɔnɔ Nantɛnɛn!
n kɔrɔmuso Nantɛnɛn, n kɔnɔ Nantɛnɛn!
san finnen kɔrɔn na Nantɛnɛn!
sanfinyɛ finnen kɔrɔn na Nantɛnɛn!
o na ne gosi bi Nantɛnɛn!
suruku kasilen Nantɛnɛn!
o na ne minɛ bi Nantɛnɛn!
jara de be kasi la bi le Nantɛnɛn!
o na ne minɛ bi le Nantɛnɛn!
Nantɛnɛn n kɔnɔ Nantɛnɛn!
n kɔrɔmuso Nantɛnɛn n kɔnɔ Nantɛnɛn!
a ko e ka a d a ye, a hakili be jigin.
ayiwa, Alla ye a kɛ wulada sera.
a ko n be taga so, denmisɛnw be n kɔ.
dɔgɔnin ye nyɔ kɛ a kun ka fɛn bɛ di a ma.
a ma dɔgɔnin dɔn.
a nyuntuma na, jelikɛ ko a ma :
a ko na i sigi an ka baro kɛ...
a nana i sigi jelikɛ kɛrɛ fɛ.
jelikɛ ye a ka ngɔni ta:
Nantɛnɛn n kɔnɔ Nantɛnɛn!
n kɔrɔmuso Nantɛnɛn n kɔnɔ Nantɛnɛn!
san finnen kɔrɔn na Nantɛnɛn!
sanfinyɛ finnen kɔrɔn na Nantɛnɛn!
o na ne gosi bi Nantɛnɛn!
suruku kasilen Nantɛnɛn!
o na ne minɛ bi Nantɛnɛn!
jara de be kasi la Nantɛnɛn!
o na ne minɛ bi le Nantɛnɛn!
Nantɛnɛn n kɔnɔ Nantɛnɛn!
n kɔrɔmuso Nantɛnɛn n kɔnɔ Nantɛnɛn!
a ko nin ye n dɔgɔnin ka dɔnkili ye.
fɔlɔ mɔgɔw tun be maloya :
a yɛlɛmana ka a kɛ limɔgɔba ye ka taga kungo kɔnɔ.
n ye o sɔrɔ yɔrɔ min, n ye o bila yen.
Père Charles Bailleul - SAGESSE BAMBARA - Proverbes et sentences - 2. L'HOMME ET SON ÊTRE - C. DE L'ACTIVITÉ
1470) Denmisɛn tɛ se ga kùnna, cɛ̀kɔ̀rɔ̀ba tɛ se (kà) dòn kulukulu kɔnɔ : denmisɛn n'a ɲɛ̀ci, cɛ̀kɔ̀rɔ̀ba n'a ɲɛ̀ci.
1471) Ton bɛ fɛn ɲɛ̀, bɔ̀rɛ yɛ̀rɛ bɛ fɛn ɲɛ̀.
1472) Dùgùtìlàmàkasi bɛ̀nnen dònòkɔ̀rɔ̀nin mà.
1473) Jɛ ka ɲì sàga la bǎ ye.
1474) Jìgìɲɔ ɲɔ̀ntan, ò ye kaara ye.
1475) Jirikurun bɛ mɔ̀gɔ fìla kùn, à bɛ digi dɔ la.
1476) Kɔ̌ diyara o, kɔ̀ ma diya o, sutigi bɛ dòni ta.
1477) Kɔɲɔmuso nàkun ye cɛ̀fɛ̀si dè ye.
1478) Ntònkùnbaw bɛɛ ni jɔ̀yɔrɔ dòn fòro kɔnɔ.
1479) Mɔri bɛɛ n'a jɔ̀yɔrɔ dòn mìsiri la.
1480) Wùlùnin welelen kungotaga ka di.
1481) Ni bǎ kàsìra dunan na, dosokɔrɔ ta kɛra kùnnàsuli ye fàso kɔnɔ.
1482) N'i y'a mɛn : «Jìgìɲɛ», ɲɔ̌ bɛ min kɔnɔ ko dòn.
1483) Nùmu tolen fanda la, à tora à toyɔrɔ la.
1484) ɲaamu nàna kɔ̀gɔ̀jago kɛ, à ma nà jùkuna yaala dɛ !
1485) ɲɛ̀ci tɛ nukala la, ɲɛdenw kàna ɲɔgɔn ye kɔ.
1486) Sani mìsi kà barikada kungo ye, à ka kan kà dùgàwu kɛ : 'Ala kà sanji caman nà ! '
1487) Wùlu bìlàkun ye kàsi ye, à ko k'a kǔn b'a dimi.
1488) À kà to nkɔ̀lɛ la ka fìsa à labɔbaga ye.
1489) Bìlàkùnkɛ tɛ màgan ye.
1490) Mɔ̀gɔ̀ tɛ sàya jɔ̀rɔ, kà tòli jɔ̀rɔ.
1491) N'i y'a mɛn : «N bɛ taa n bɛɛnna ka bǎw gɛn», mɔ̀gɔ sɔ̀rɔ̀len bɛ kà bìla i fàso taw nɔ̌ fɛ̀.
1492) Baara dè bɛ mɔ̀gɔ nàfa.
1493) Fula dànbe ye nɔnɔ ye.
1494) Baara dè ye nàarɛ ye.
1495) Bolo bɛ kɔ̀gɔ kɛ mugu ye.
1496) Bolo bɛ wòro kɛ fɛɛrɛn ye.
1497) Bànànku tɛ ku jìgin mɔ̀gɔ ye.
1498) «N kelen bǐn fìla», i ni mɔ̀gɔ dòn.
1499) Bɛɛ k'i sɛ̀gɛn dun.
1500) Bin ko «Ala ye ɲɔ̌ kàlìfa à mà, ni min sera k'i pan bin sǔ la, ò bɛ ɲɔ̌ sɔ̀rɔ, ni min ma se k'i pan bin sǔ la, ò tɛ ɲɔ̌ sɔ̀rɔ».
1501) Bolo min ye sǐ dòn mɔ̌ na, ǒ dè bɛ à bɔ.
1502) Ni mɔ̀gɔ ye kɔ̌ min sòli, i b'o jɛgɛ mìnɛ.
1503) Min bɛ bàma fàga, ò b'a kusa tà.
1504) Bɔnnɔ bɛ na diya.
1505) Den wolobaga bɛ, à tɔ̀nɔ dunbaga bɛ.
1506) Denmisɛn min bɛ sòli kà dòn sàgàsuli kɔnɔ, ò ni sàgàdènsu bɛ bɔ.
1507) Dùgùkolo tɛ mɔ̀gɔ̀ nɛgɛn.
1508) E ma bìn ni min ye, i tɛ wuli n'o ye.
1509) Fòròbìnyɔrɔ jan, ò ka fìsa ɲɔ̀sànyɔ̀rɔ̀ surun ye.
1510) Kà taa balo ɲini yɔrɔjan na, ò ka fìsa kà taa à sàn yɔrɔsurun na.
1511) Jàkùmànin ka ɲinɛminɛ tɔ̀nɔ bɛ à yɛ̀rɛ ye.
1512) Mɔ̀gɔ̀ tɛ nɛ̀rɛ̀kolokolo da suma bɔ, fɔ k'à nɛnɛ.
1513) Màgan ye bòsuma ye, à kasa bɛ yɛ̀lɛn à cìbàgà fɔlɔ la.
1514) Kɛ̀lɛ diyara bòlìbaliw la.
1515) Kungo bɛ mɔ̀gɔ sɔn, à bɛ ko-rɔminɛ sɔn.
1516) Kungo ka di mɔ̀gɔ dɔ la, so man di i la, so ka di mɔ̀gɔ dɔ la, kungo man di i la.
1517) Kùnkolo wɔ̀sìbali, à jùkɔ̀rɔ̀wo tɛ dàamu.
1518) Làɲini ka kɔ̀rɔ làtigɛ ye.
1519) ɲinini ye kɔ̀rɔ ye, kà nà ni wari ye, ò ye dɔgɔnin ye.
1520) Mɔ̀gɔ bɛɛ sàgo dòn i la den tɔgɔ dalen kà balo, n'i y'a ye à ma balo, ò farala Ala la.
1521) Mɔ̀gɔ min bɛ sɛ̀nɛ kɛ tìle la, ò bɛ dumuni kɛ suma na.
1522) Mɔ̀gɔ min tɛ kɛ̀mɛ̀ duuru sɔ̀rɔ mɔriya la, ǒ tìgi man kan kà bà kelen dòn kɔ̀lɔ̀si la.
1523) Mɔ̀gɔ̀ tɛ i ka jiri dànnen bɛɛ den dun. mɔ̀gɔ yɛ̀rɛ tɛ i ka jiri dànnen den bɛɛ dun.
1524) Ni cɛsiri tun bɛ fɛn ɲɛ̀ mɔ̀gɔ ye, ɲɔ̀gɔ̀ntuma dunukàlan ye diɲɛ màra.
1525) Mɔ̀gɔ̀ tɛ jùlàya diya dɔn bùlòn kelen kɔnɔ.
1526) «N bɛ taa n da», ò tɛ dògo sotigi la.
1527) Ni cikɛla ye jìgìɲɛ dila, ɲɔ̌ dɔ bɛ kɛ à la.
1528) Nsìràfùràkàrìla, à bɛ ntoolenden tà.
1529) Taama mùgànntan tɛ kɛ.
1530) Wara min b'i màgan su fɛ̀, ni dùgu jɛra, ò bɛ bǒ sima kɛ.
1531) Yaala bɛ wùlu bɔ kolokuru kàn.
1532) Fiyen bɛ dɔ̌n kɛ n'a sàra ye.
1533) Mɔ̀gɔ̀ si tɛ di bɔ n'a m'a bolo lanɔ.
1534) «N ma fɛn sɔ̀rɔ n fǎ ciyɛn na, ǹka n tɛ kɛ à tilabaga ye».
1535) Tò tɛ bìla à bɔ̀nbaga kùn, fɔ à nwaribaga.
1536) Dɔ̀nkɛ̀bàlìya ka fìsa dɔ̀njùgùkɛ ye.
1537) Fɛn min nàna ɲaansa-ɲaansa k'à bìla ɲasawu ! ǒ nàkan man di, à bìlàkan man di.
1538) Kilisi min daminɛ ye miisi-miisi ye, ò laban ye maasa-maasa ye.
1539) Mɔ̀gɔ man kan kà sǔ dòn k'à sěn to kɛnɛ mà.
1540) Cifɔli diya o diya, sɛ̀bɛ bɛ gàlàma fɛ̀ so.
1541) Bɔ̀rɛ lankolon tɛ jɔ̀.
1542) Ni jɔ̀nkɛ fara, à bɛ mɔnɛ bɔ.
1543) Nɔ̀nkɔn fànga bɛ bɔ kɔnɔwolo la.
1544) Cikɛla, n'i ye cikɛ sɛ̀gɛn bɛɛ filɛ, mɔ̀gɔ̀ tɛ ɲɔ̌ dun i fɛ̀.
1545) Dumuni mǎ ka di ci ye.
1546) Jèli tɛ màlo, à ten bɛ wɔ̀si.
1547) Cɛ̀kolon dìngɛ̀nsoni ka jugu, cɛ̀kisɛ bɛ bɔ à kɔnɔ.
1548) Fòròtigi bɛ jɔ̀n, ǹka fòrò tɛ jɔ̀n.
1549) ɲɛsuma bɛ sɛ̀gɛn kɔnɔ.
1550) Sòli-kà-wuli yɔrɔjan tɛ ɲɛ̀ taama caman kɔ.
1551) Kɔ̀lɔn dalasigi b'a dùnya.
1552) Ni tobilikɛla m'a kɛ kà ɲɛ̀, à b'a yɛ̀rɛ jɛ̀ dùba la.
1553) Sàra bɛ gèse da, fòli b'a nùgu.
1554) Cikɛla ni mɔnɛbɔ, baarakɛla ni mɔnɛbɔ.
1555) Den kelen nàfàma, ò ka fìsa sofaɲamakolon ye.
1556) Gàtigi ɲɔ̀ntan ni dunan tɛ bɛ̀n.
1557) Kɔnɔgan fura ye «sɛ̀bɛ̀kɛ» àni «hakili-to-n-yɛ̀rɛ̀-la» ye.
1558) Mɔ̀gɔ jɔ̀len ci ka di.
1559) N'a tùn y'a sɔ̀rɔ sòli-kà-wuli tùn bɛ mɔ̀gɔ dòn da la, ɲɔ̀gɔ̀ntuma wùlu ye diɲɛ màra.
1560) Nàfolo bɛ ɲini mɔnɛ na, ǹka à tɛ ɲɛ̀ mɔnɛ na.
1561) Mɔ̀gɔ min kununa i ɲɛ sɔ̀gɔ̀ma fɛ̀, i tɛ kun ǒ tìgi la ɲɛkɔmi na bìlen.
1562) Ni sòli-kà-wuli tùn bɛ mɔ̀gɔ kɛ fɛn ye, mìsìrìwèlèlèla tùn nà kɛ fɛn ye.
1563) Dunukàlan ko : «An ka dakan bɛ sɔ̀rɔ an ka timinandiya n'an ka cɛsiri dè la, n'a y'o jɛ̀, fura wɛrɛ si tɛ sɛ̀gɛn na nìn kɔ, ǒ dè y'a to : ne dunukàlan, ne cɛ sìrìlen bɛ sanga ni waati bɛɛ, ǹka nìnnu ko : ne tère man ɲì ò bɛɛ la, bari ne cɛ sìrìlen bɛ n kelen dè ye».
1564) Mɔ̀gɔ minnu ɲɛji ka dɔgɔ, òlu bɛ sǔ kàsi joona.
1565) Ni i fàdènkɛw y'i kɔniya, dàbàkala kɛ i teri ye.
1566) N'i y'a mɛn : «Mùso bɛ ɲagaliba kɛ», à cɛ̌ farinyana.
1567) Ni sàma ye mɔ̀gɔ min gɛn, i se ye bòli ye.
1568) Nkɛɛrɛn ko : 'Sɔ̀gɔ̀ma ye bùgùrìseri ye, ni tìle gànna, à tɔ̌ ye dafa ye. '
1569) Taama tɛ sèn kɛnɛ kari.
1570) «A'ye jùlaw ɲu! » «A'ye jùlaw jìgin! » à bɛɛ ye jùlaw kùnfɛ̀nko ye.
1571) Den kàsìkun ye sinko ye, ni sin dir'a mà, à bɛ i mǎntɔ̀.
1572) Mɔ̀gɔ dònkun ye biɲɛ na, à kà kan i la ye.
1573) Dɛn ka jòlìmin tɛ diyanye ye.
1574) Foyi kɔrɔntan tɛ.
1575) Mɔ̀gɔ nàkun ka fìsa n'i yɛ̀rɛ ye.
1576) Fula bànnen mìsìwɛrɛ la, à tɛ kɔrɔ dɔn. Jùla bànnen jùlàyàminɛn na, à tɛ kɔrɔ dɔn.
1577) Kɔ̀gɔ̀sɔngɔ dònna bànfula la, à si ma taa kà kùnkolo mǎjɛ̀.
1578) «N bɛ taa n kǔn fɛ̀», i ɲɛ bɛ i taayɔrɔ la.
1579) Ni i ka sɔ̀rɔ bɛ kɔ̀lɔ̀nkɔ̀nɔ̀bin na, Ala kà à latìgɛ i ye ! '
1580) N'i ye nalonman kɛlen ye kà à ka jɛgɛ fìli ji la, à kùnbɛ̀nyɔrɔ bɛ à kɔnɔ.
1581) Ntòmo bɔkun ye dɔ̌n ye.
1582) Sɔ̀gɔ̀sɔgɔ la bɔ̀nɛ tɛ, n'i m'a tu, i n'à kùnu.
1583) Mɔ̀gɔ tɛ kɔ̀nɔ̀ kɔnɔma dɔn, ǹka n'i y'a ye ɲàga dònni na, i nà à dɔn.
1584) Bònya dɔgɔya tɛ.
1585) «N dònna, n ma fɛn tà», dònbàlìya ka fìsa ò ye.
1586) Ni mɔ̀gɔ bòkɛ̀ɲɔgɔn ye kàla kari i kɔrɔ, à ye i sɔ̀mi, hali n'a ma tila, bɛrɛ t'a jɛ̀.
1587) N'i ye sirakandala kan mɛn ko : «Mɔ̀gɔ kàna yɛ̀lɛn n kàn», à datuma na, ò tɛ tàn à kɔnɔ.
1588) Bàkɔ̀rɔ̀nin fàlen bàkɔ̀rɔ̀nin na, ni dɔ ka cɛ̀ɲɛ tɛ, dɔ ka tèrèjùgùya dòn.
1589) Cɛ̀kɔ̀rɔ̀ba ka dɔ̀nkɛ tɛ kùn ye, ǹka à ka sònsoro-kà-wuli, i ɲɛ bɔ'n bɛ mùsòkɔ̀rɔ̀ba dɔ fɛ̀.
1590) Dònso tɛ yebali bon, ǹka à bɛ sigannafɛn bon.
1591) «I ni su» ye tìɲɛ ye, «I ni dùgùtila», i nà i nàkun fɔ.
1592) Kan-go tɛ nɔrɔ dɔ̀nkili la gansan.
1593) Mɔ̀gɔ̀ tɛ tùgu mɔ̀gɔ la gansan, mɔ̀gɔ̀ tɛ fara mɔ̀gɔ la gansan.
1594) Nɛ̀ tɛ balan bolokɔni fùràncɛ la gansan.
1595) N'i ye dimɔgɔw nɔrɔlen ye yɔrɔ min na, suma bɛ yèn.
1596) Mɔ̀gɔ dònkun ye suya la, tɛ̀mɛ kà kɛ i bakɔrɔnin na ye.
1597) Mɔ̀gɔ dònkun ye suya rɔ, myɛ̌ kà bɔ i la ye.
1598) Mɔ̀gɔ̀ tɛ bòlìbàgàtɔ nɔ̀fɛ̀kolon to.
1599) Mɔ̀gɔ̀ tɛ diya to i ni bùlònda cɛ, kà kogo tà.
1600) N bìra, n jǔ yɛ̀lɛ̀la', «N bìra, n jǔ yɛ̀lɛ̀la» «N bìra, n jǔ yɛ̀lɛ̀la» ... ni «n jǔ yɛ̀lɛ̀la» diyanye ma kɛ, n bìnnà-diyanye dòn.
1601) «N ye n biri, tɛ̀mɛ kɛra n na» - «Tɛ̀mɛ kɛra dɔ wɛrɛ nɔ̌fɛ̀».
1602) Nàma ka kàsi bɛɛ tɛ kɔngɔko kàsi ye.
1603) N'i ye kɛ̀yɛ̀tɔ bɔlen ye dɔ̌n na, à diminen dòn.
1604) ŋɛɲɛ mùɲùkun ye ɲɔ̀den ko ye.
1605) Mùsòkɔrɔ tɛ dòn ŋɛɲɛ na gansan.
1606) Mɔ̀gɔ dònkun ye jàhanama la, nɛnɛ kà bɔ i la ye.
1607) ɲinɛ màgo bɛ se n'a ye dàgàkòlònda la.
1608) N'i ma fɛɛrɛtɔ nɛgɛn, i tɛ i dùgùtàaɲɔgɔn sɔ̀rɔ.
1609) Sògòbìlèntigi màgo bɛ tasumabilentigi la.
1610) N'i ye mɔ̀gɔ fìla kɛ̀lɛ̀tɔ ye fiyentɔ nɔ̌fɛ̀, ɲɛyɛlɛbasi bɛ dɔ bolo.
1611) Kolo susuli diya ye sɛ̀mɛ kà ye à la.
1612) N'i ye nɛ̌ ye bolokɔni fùràncɛ la, ni tulu tɛ yèn, kɔ̀gɔ bɛ yèn.
1613) Ntòrì man kɛnɛ, nbili bɔbaliya dòn.
1614) Fèerèsa tɛ bɔ̀nɛ ye, bɛɛ ta b'i bolo.
1615) «Nìn ka di, nìn ka go» - Byɛlɛ fìla sìgìra i kɔrɔ.
1616) «Nìn ka di, nìn ka go» - Mìnɛn fìla bɛ i kɔrɔ.
1617) «N kɔ̀rɔ̀muso y'a suma n kùn» - «Paanin ɲɛ̀na i yɛ̀rɛ ɲɛna».
1618) N'i ye dòni min ye kɔ̀mɔ̀suruku kùn, à yɛ̀rɛ ka dòni ɲininen dòn.
1619) Sìli bɛ dunan mà, n'o tɛ, jàtigi b'a ka so.
1620) Wara min ko : «N kǔn ka cì», ɲàmà t'o la.
1621) Don dɔ kùnkurun ka fìsa don dɔ jànmànjan ye.
1622) Mɔ̀gɔ̀ tɛ i balofɛn bìla i fàgàfɛn ye.
1623) Ò ma bɔ Npɛ̀nɛ ye kà surɔdɔgɔ jɔ̀.
1624) Bìlàlìdìlàla den tɛ sì dlan ɲuman kàn.
1625) Mɔ̀gɔ̀ si tɛ dàga sìgi à da kàn.
1626) Mɔ̀gɔ̀ tɛ i bolokɔnɔjɛgɛ bìla i sènkɔ̀rɔ̀jɛgɛ ye.
1627) Sòmùsòkɔrɔ kolobaga, i sòfàgàla dòn.
1628) Tɔ̀nɔ fìla tɛ sɔ̀rɔ syɛ̀fàn kelen kɔnɔ.
1629) Syɛ̀kili ka di, syɛ̀den ka di, ǒ fìla tɛ ɲɛ̀.
1630) Mɔ̀gɔ̀ tɛ se kà danan den dun k'à dùgùrɔ̀ku dun.
1631) Bàkɔ̀rɔ̀nin ka kalalikɛfɛ̀n, sǎn sàba kalalikɛminɛn kɔnɔ, n'i ye ò bɔ bàkɔ̀rɔ̀nin sǐ la, à tɔ̀ tɛ to.
1632) Bàkɔ̀rɔ̀nin ka tùlìkɛ̀fɛn kà taa sǎn sàba kɛ tùlìkɛ̀yɔrɔ la, ò tɛ kun bàkɔ̀rɔ̀nin sǐ la.
1633) Bòli ni jùsyɛn tɛ ɲɛ̀.
1634) Dosokɔrɔba tɛ gàɲɛ fìla fa, ǹka à bɛ kelen fa.
1635) I tɛ se kà ɲinɛ ɲimi àni kà ɲinɛku ɲimi.
1636) I ye kàlàma kǔn fìla dòn bǒ la.
1637) Mɔ̀gɔ̀ tɛ se kà taa kà i yɛ̀rɛ dàn.
1638) N'à fɔra : «Ko tɛ ko sà», fiyenya bɛ dònsòya sà.
1639) N'a fɔra : «Ko tɛ ko sà», san bɛ nakɔ sɔnni sà.
1640) Cɛ̀bìlèncɛ bɔ̀rɛ̀kɔ̀nɔ̀don ye tìɲɛ ye, ǹka «N tɛ bɔ», fɛɛrɛ sěn b'o la.
1641) Cɛ̀bìlèncɛ ka bɔ̀rɔ̀làdon ye tìɲɛ ye, 'Ni n bɔr'a la, n fàsu kà n fàga ! ', fɛɛrɛ sɛ̌n b'o la.
1642) Jàkuma ye kogo dɔn, ò ye tìɲɛ ye, à kà soforo dàn, ni wùlu t'a nɔ̌fɛ̀, mɔ̀gɔ b'a nɔ̌fɛ̀.
1643) Kùlùsi ɲɛkun bɛ foron kà baara kɛ, ǹka min b'a ta kɔkun foron, wǒ bɛ ò la.
1644) N'i y'a mɛn dunankɛ da ko : «Pantawu», dùgùlenw kà kɛnɛ bìla à ye.
1645) N'i y'a mɛn : «N dɔnna su fɛ̀ ko la», i kɔrila dè.
1646) N'i y'a ye tasuma bɛ ji wuli, fɛn bɛ ù cɛ.
1647) N'i ye bìlakòro bànnen ye bàsogo la, à jènìyɔ̀rɔ̀ko dòn.
1648) N'i ye kòorokàara ye jiri sanfɛ̀, i b'a sɔ̀rɔ : hɛrɛ tɛ dùgu mà.
1649) N'i ye ntòri ye sanfɛ̀, hɛrɛ tɛ dùgùkolo kàn.
1650) K'i bolo da i ten na kà koɲuman màfilɛ, à fɔlen k'i kàna se yèn.
1651) N'i ye kunatɔ mùso ye kà kale da, à ɲɛ bɛ mɔ̀gɔ̀ wɛrɛ la.
1652) N'i ye ntòri ye basa ɲɛ bòli la, ò ye tà-kà-fìli ye.
1653) N'i ye ɲɔ̀mànà-nɔfɛkiri selen ye kube la, i ye min dàn, ò ma ɲɛ̀ i ye.
1654) N'i ye syɛ̀nugu tilennen ye, kàla dè bɛ à kɔnɔ.
1655) Surɔwɔlɔ, n'i y'a wulilen ye, i b'a sɔrɔ : à bɛ bòli fɛn dɔ ɲɛ.
1656) Bàla bolo-la-gosi ye ɲɛ-tɛ-n-kɔnɔ ye.
1657) Mɔ̀gɔ diyanyetɔ tɛ i bòbara jìra i buran na.
1658) Mɔ̀gɔ̀ t'i to i diya k'i jǔ jìra i buran na.
1659) Mɔ̀gɔ̀ t'i to i diya k'i jǔ jìra i den na.
1660) Ni duntulu banna, gɛ̀rɛ bɛ kɛ mùtulu la.
1661) Fòròdaminɛ ye wàabɔ ye.
1662) ɲaamu kǔn bɔra kɔ̀lɔn kɔnɔ, foyi ma kɛ ban.
1663) ɲinɛ fɔlɔ dònnen dìngɛn na, ò ku tɛ to dìngɛn da la.
1664) ɲinɛ fɔlɔ bɔlen ye ɲinɛ ye, à tɔ̌w bɛɛ ye : «Dɔ bɔra» ye.
1665) Ni kilisi min daminɛ kɛra «I ku kɔrɔtà» ye, ò laban ye ku kari ye.
1666) I jùjɔn ma ɲɛ̀, i laban ka fìsa n'a ye.
1667) N'i ye fɔli diyalen ye, n'à bìlàtɔ tɛ, à faratɔ dòn.
1668) Kùn tɛ di kùntigi kɔ.
1669) Tɔgɔ fɔbaliya bɛ mɔ̀gɔ bɔ fùra la.
1670) Wuli koɲuman bɛ nà ni sùgo kùnnàkali ye.
1671) Ni jìgìtìgɛ̀su ma sà, ciyɛn ɲɛnɔɲuman tɛ sɔ̀rɔ.
1672) Kɔ̌ dɔ tìgɛ̀len, dɔ wɛrɛ bɛ i ɲɛ.
1673) Ni dɔ̌n bɔra sìnin kɔrɔ, à bi taa jalanin kɔrɔ.
1674) ɲɔ̌ ka ca wugu la.
1675) Ninakili bɛ kɔ̀mɔ̀suruku kan diya.
1676) «Ne ye n na so datugu, ani n tɛ dòn à la tun», ò tɛ kelen ye.
1677) Sòlò tɛ ɲɔ̌ tìgɛ n'a ma sìgi jiri la.
1678) Den tɛ se kà taama, n'a ma ŋunuma.
1679) N tɛ tò kelen su ko fìla'. – «I ma lɔgɔmajan tìgɛ».
1680) N'i màgo bɛ fula la, i b'a sɛgɛrɛ à ka wɛ̀rɛ la.
1681) Dɔgɔɲiniyɔrɔ ye bɛ̀lɛ ye.
1682) Nɔnɔ bɛ ɲini mìsìgɛ̀nden fɛ̀, ǹka ntura bɛ ɲini wɛ̀rɛ̀tigi fɛ̀.
1683) ɲɛnibagatɔ kùnfɔ̀yɔrɔ tɛ sɛ̀lɛ̀do ye.
1684) Tìɲɛ̀fɔ̀la sìgìyɔrɔ tɛ màsàkɛ ka bùlònda ye.
1685) Wùlu ka seli ma se mìsìrìbàtaa la.
1686) Fòròbàkuma bɛ fɔ fòròbàbulon kɔnɔ.
1687) Kɔrɔfɔ bùlònnin bɛ, à bùlònba bɛ.
1688) Nɛ̀gɛ̀dènkuru bɛɛ tìgɛ̀yɔrɔ ye fanda ye.
1689) Nɛ̀gɛ̀juru ka mìsɛn, ǹka à tìgɛ̀yɔrɔ ye fanda ye.
1690) Wùlu cɛ̌ ka ɲì sàbàràtìgɛ̀yɔrɔ fìnìmùgùbòlòdàyɔrɔ ye.
1691) Kɔnɔboli tɛ bàna ye, bǒ n'a ɲàtuma dòn.
1692) Mɔ̀gɔ̀ tɛ burufyɛla ɲìta sìgi, dɔ bɛ à da.
1693) Ni den ma se ba-la-fara ye, à man kan kà bɔ̀ɔsi à la.
1694) Ni fini kǔn jɛra, à sera kànni mà.
1695) Ni sanu y'a dòntuma tɛ̀mɛ, nsìra ka fìsa ò ye.
1696) «À tura n na», ò bɛ kɔ̀mɔ juguya.
1697) Baladen bɛɛ tɛ fɔ su kelen.
1698) Bamànanw tɛ ntɔ̌n mìnɛ fonɛnɛ na, fɔ ni tila bɔra.
1699) Basa b'a mìn syɛ̌ fɛ̀.
1700) Bǐ ye bǐ ye, sini ye ò lakali ye.
1701) Bòlìtuma dɔn ka fìsa «n-sěn-ka-di» ye.
1702) San wolen kɔ, filensigi tɛ fɛn ɲɛ̀.
1703) Kà filen sìgi san tìgɛ̀len kɔ, ji tɛ kɛ à kɔnɔ.
1704) Cɛ̌ fiyentɔ kan bɛ ko : «An bɛ bonni kɛ bì», à kɔrɔ ye k'a bɛ kabakuru cɛ la.
1705) Cɛ̀kɔ̀rɔ̀ba tɛ tulon min laban, kàbini à sènɲɛ fɔlɔ, i ta kɛ kɛ̀lɛ ye.
1706) Dònso mɔsɔnnen jiri la kà sògo mǎkɔ̀nɔ.
1707) Dùgu ka di tùma min, ò ye fiyen dɔkɛtuma ye.
1708) Fàtɔ b'a den yaala tùma min, ò y'a sàntuma ye.
1709) ɲi ka jɛ tùma min, ò ye à nkàsàkìtuma ye.
1710) I tɛ ɲɛ̀ bǒ min cɛ̀li kɔ, i b'a cɛ̀ sani syɛ̌w k'à yɛrɛkɛ.
1711) Warasogo diya y'a gònìman ye.
1712) Jàkùmàkùn duman ye à kalanman ye.
1713) Kànkàrìda ka fìsa «Wuli kà bɔ n dɔgɔ disi la !» ye.
1714) Kɛ̀lɛ selen dùgu da la, ko à bɛ saraka bɔ, ò saraka tɛ mìnɛ.
1715) Kɔnɔfɛn àni kùn tɛ tobi ɲɔgɔn fɛ̀.
1716) Màsìrìjugu bɛɛ n'a tàdon dòn.
1717) Mɔ̀gɔ̀ tɛ bɔ dùnùfɔ̀yɔrɔ k'i kɔnɔbara bɛnbɛn.
1718) «N ka waraminɛ kilisi ka di ! » - 'I da kà mɔsɔnyɔrɔ sɔ̀rɔ'.
1719) Nbili bɔdon, ni i ma màsiri min ye ntòri fɛ̀, i t'o ye tugun.
1720) «Ne tɛ gònìya n ka fòolo mà, fɔ n'a ye n kan lamini».
1721) Ni Ala ye jɛgɛ da wùlu ye, à b'a mìnɛ.
1722) Ni dùgu ma tila, ɲàgàndunu kan tɛ diya.
1723) Ni saaso tɛ̀mɛ̀na, nkàrìdole bɛ da.
1724) Nǐn sǐ bìlen latɔ̀mɔ mìnɛn kɔnɔ.
1725) Nkɛ̀lɛ̀n tɛ ntǒn tɛ̀mɛ.
1726) Ntòri nɔ̀bɔ̀tuma ye à jima ye.
1727) Sani i kà jɛgɛwalan kɛ kà sǔ fifa, i tùn k'ò kɛ naji ye à fàrìgàntɔ ye.
1728) Sani mɔ̀gɔ min kà jɛgɛwalan kɛ kà bànàbàgàtɔ fìfa, i k'à kɛ naji ye kà di à mà.
1729) Su tɛ kò dùgùlènko la.
1730) «Kelen ! » ka fìsa «Bìlen» ye.
1731) Mɔ̀gɔ fàtɔ̀kan bɛ, à mɔ̀gɔ̀màkan bɛ.
1732) Fàtɔ fàtɔ̀kan bɛ, à mɔ̀gɔ̀màkan bɛ.
1733) Ntàma ka di, dulonfɛn dòn.
1734) Mɔ̀gɔ tòtìgɛ̀ɲɔgɔn tɛ i sɛ̀bɛ dɔn.
1735) Mɔ̀gɔ tulonkɛɲɔgɔn tɛ i sɛ̀bɛ dɔn.
1736) Mugudun tɛ bàràfɔ sà, bolo bɛɛ n'a dayɔrɔ dòn.
1737) Jàkuma tagamasɔn, ò tɛ à ɲinɛminɛsɔn ye.
1738) Mugutigi sɛ̀bɛ̀- dɔn man go.
1739) N'i y'a ye : «N ma jo sɔ̀rɔ kɛ̀lɛ la», i ma tulon kɛ sɛ̀bɛ ye.
1740) Tulon tɛ sɛ̀bɛ sà.
1741) Dǎn bɛ ko bɛɛ la.
1742) Bǎ dǎn ye à ku ye.
1743) Sìgi dǎn ye à ku ye.
1744) Yɛ̀lɛ̀nni dǎn ye ntolokɔɲɔ ye.
1745) Digi dǎn ye dɛ̀nɛ ye.
1746) ɲɛ̀gɛn dǎn ye kàmi ye.
1747) Kɛ̀yɛ dǎn ye tìgi fàga ye.
1748) Ni syɛ̀ba den cayara, à kàman tɛ ù bɛɛ lase.
1749) Kòlònkòlònni dǎn ye gele ye, ni i sera baji ma, i bɛ wuli k'i jɔ̀.
1750) Kurun dǎn ye cɛ̀ncɛn ye.
1751) À tɛ npògòtigiw bolo kà balafɔla sɔn.
1752) Bòji bɛ dùgùkolo ɲigin, ǹka à tɛ se kà bin kɛnɛ falen.
1753) Bòli dabilabali, sènduman nà mìnɛ à la.
1754) Bolo dòn o dòn jufa rɔ, à bɛ bɔ ni jɔ̀nmuso min den ye, ni ba ma ban, den nà ban.
1755) Dònsòkɛ tɛ se kà à ka sògo yelen bɛɛ fàga.
1756) Fiyentɔ ka kɔ̀gɔ bɔ̀nna bɛ̀lɛ la, tà-kà-nɛnɛ dabɔra.
1757) Fura ɲuman ka ca, ǹka à màgòɲɛ̀ta ka dɔgɔ.
1758) Hakili ye wɛ̀rɛ minnu jɔ̀ , à tɛ mìsi bìla òlu bɛɛ kɔnɔ.
1759) Hali n'i ɲɛ ka di, i tɛ se kà ŋɔni bɔ̀ i sěn na su fɛ̀.
1760) «N bɛ nìn kɛ, n tɛ nìn kɛ», sàjoona ye ò fura ye.
1761) Ni cɛ̀kɔ̀rɔ̀ba ma nkɛ̀lɛn gɛn, i bɛ sɛ̀mɛ̀kuru tà .
1762) Ni kɔ̌ wulila, à bɛ suma .
1763) N'i dònna ji la kà se i kan kɔrɔ, ò ye i fànga bannen ye.
1764) N'i y'a mɛn : «Bàsi bɛ ji mìn», ni à kurunfa tora baji la, à tɛ se k'ǒ mìn.
1765) Foyi tɛ to kuraya la.
1766) Bǒ tàntàn kɛ, ǒ ɲàaɲaa bɛ bilenba la.
1767) Fɛn bɛɛ kura cɛ̀ ka ɲì fɔ kaburu kura.
1768) Biɲɛkurabɔ tɛ ɲɛ̀ wɔ̀yɔ kɔ.
1769) Jǒkɔ̀ɔnin tàntàndon kɔ̀mɔ̀ko la, dàro ka gàn.
1770) Jùru bɛ bàgeren kan ŋɛɲɛya.
1771) Cɛ̀kɔ̀rɔ̀ba sìgìlen, à bɛ baari ɲɛdɔn, n'a wulila k'i jɔ̀, à ɲɛ bɛ bɔ à kɔnɔ.
1772) Gan tɛ kɔ̀rɔ kà na diya.
1773) Cɛ̀kɔ̀rɔ̀ba ye nɛ̀gɛ̀ɲɔnɔ ye, i tùra à la, à bɛ mànkan fɔ, à tùra i la, à bɛ mànkan fɔ.
1774) Fìnìfara bɛ kala, fìnìkɔrɔ tɛ se kà kala.
1775) Kɔ̀rɔ ka na man di.
1776) Gan tɛ kɔ̀rɔ kà nɔgɔ.
1777) Kɔ̀rɔ ni kɛnɛya : à fìla sɔ̀rɔ man di.
1778) Kɔ̀rɔ̀ya tɛ tɔ̌ to ko la.
1779) Mɔ̀gɔ bɛ kogoninkuru tà, don dɔ, bìnàkun b'i kɛɲɛ.
1780) Mɔ̀gɔ b'i pan sèbe la, don dɔ, bìnàkun b'i kɛɲɛ.
1781) Mɔ̀gɔ dǎn ye i gèren ye.
1782) Mùsòkɔ̀rɔ̀cibɔ tɛ dabìla n'o ma bìla fàlàfasan kɔnɔ.
1783) N'i ye mùsòkɔ̀rɔ̀ba dɔ ɲàlen ye dɔ ye, k'i b'a sɔ̀rɔ dɔ tàntànkundigi dòn.
1784) 'N ye tìlè-fìlà-ji mìn, à ma dafa tìle sàba fɔlɔ'.
1785) ŋàna laban ye tìgàwɔrɔ ye.
1786) «Su kòlen n ba la» àni suyako kuma tɛ kelen ye.
1787) À bɛ fɔ tìle jàmànen mà ko : wulajantile.
1788) I ka jirikurun bɛɛ ma se so.
1789) Nàmàkɔrɔ ko : «N cɛ̌ ka jugu, ǹka n cɛ̌ ka ɲì ko labanbali ye».
1790) Jɛ̀sàràkɔrɔ, à da cɛ̀ ka ɲì ko banbali da ye.
1791) Kungosògow ye ɲɔgɔn dalajɛ̀ kà mɔ̀gɔ ɲini min cɛ̌ ka ɲì ni bɛɛ ye.
Bɛɛ ko : «N cɛ̌ ka ɲì ni bɛɛ ye'.
Lɛ̌ ko àle fana cɛ̌ ka ɲì ni cɛ̀ kelen ye : 'Ko labanbali cɛ̌ ka jugu».
1792) Ko daminɛbaliya ka fìsa ko labanbaliya ye.
1793) Mɔ̀gɔ̀ tɛ ɲinɛ ɲimi kà kɛɲɛ à ku la.
1794) «N tilara» ka fìsa «n tɔ̀bɛrɛ tɛ» ye.
1795) «N ye dɛ̀gɛ mìn, à tɔ̌ ye wòròko ye».
1796) Bamàbònbiɲɛ bɛ to baji dè la.
1797) Bǎ ye wugu min nɔ, wùlu k'ò nɔ, syɛ̌ ta ye ò la dabɔlɔgen ye.
1798) Bolokɔninanɛgɛ sànta jìràkun tɛ bàgìtɔ la.
1799) Dònso sɔ̀gɔ̀sɔ̀gɔ̀bàgàtɔ wulɛtaakun tɛ.
1800) Dùlɔ̀kìba jìràkun tɛ miniɲa na.
1801) Fiyen ka kùn-da-kogola ye tugu ye.
1802) Fiyentɔ ka kɔfilɛli ye kanfasalamaga ye dɔrɔn.
1803) I ye gɔngɔrɔ fìli tìle mà.
1804) Jàkuma sɔ̀ngɔ dònna wùlu la, sònsoro taara, sònsoro nàna.
1805) Kɔrɔtigɛ ye bàafànmɔ ye, bɛɛ y'a dɔn jɛgɛ t'a kɔnɔ.
1806) Mìsi min bɛ fàgà sini, ò gere sumakun tɛ.
1807) Mɔ̀gɔ̀ t'a fɔ ko : «Ala maa barika dònna sàma na ! ».
1808) Mɔ̀gɔ̀ tɛ woro ɲini mànɔgɔ la.
1809) Mɔ̀gɔ̀ tɛ wùlu ɲɛnama ku tà kà bɔ tasuma na.
1810) «N ka mùru bɛ n ka so», ò tɛ kungosogo boso.
1811) Gogorolamuru tɛ tòdùnyɔrɔ kɛ̀lɛ ɲɛ̀.
1812) «Ne ka mùru bɛ n kɔ so», ò fɔkun tɛ tòdùnyɔrɔ kɛ̀lɛ la.
1813) Ni fiyen ko à bɛ taa i da, à bɛ taa à ɲɛmadògo, n'o tɛ, à sùnɔ̀gɔ̀lènkɔrɔ dòn.
1814) Ni fiyentɔ ye à ka kùlùsi fèere k'o dòn jàfilɛ la, ò ye kara ye.
1815) Ni mìsìrìmaa y'a kɔfilɛ, à y'a filɛ màlòbàlìya dè la, sabu, à kɔ n'a ɲɛ bɛɛ ka kan.
1816) N'i ye jùru nto bɔ, n'i ma kunatɔ nɔ̀nkɔn sɔ̀rɔ, ò ye gansan ye.
1817) Sani kà duuru dòn taji la kà kɛ mìsìrìmaa ka lanpa la, i ka kan k'o dòn tulu la kà kɛ syɔ̌ la à k'ò dun.
1818) Sani kà fìtìnɛ tugu fiyentɔ ye, i kà ò tulu kɛ syɔ̌ la kà d'a mà.
1819) Sanu jìràkun tɛ tulokurun na.
1820) Sani k'i ɲɛŋunu tìgɛ fiyen na, à fɔ fiyen ye : «I ye min kɛ n na, ò ma diya ne ye».
1821) Sanu bɛ jìra à dɔnbaga la.
1822) Suruku sàra dùga ɲɛna, sàngàfo banna.
1823) Taa à fɔ n ba ye ko : «Fòolo bɔlen n na» - «Ò tɛ se fɔ la, n'a y'i ye don min, à n'a ye».
1824) «À nɔ̌ ye ! À nɔ̌ ye ! » - «À yɛ̀rɛ filɛ ! » ɲɔ̀gɔ̀n tɛ.
1825) «A' ye n kǔn cì», ò bɛ mɛn kùntigi da kɔnɔ.
1826) «N kùnkolo bɛ n dimi», à bɛ mɛn kùnkolo tìgi da.
1827) «N tora» bɛ mɛn «n-to-tigi» da.
1828) Basasogo ka di syɛ̀sogo ye, à tobibagaw dè bɛ ù bɔ ɲɔgɔn na.
1829) Fɔrɔ wulilen tɛ nàmàya dɔn' – «Nkàlon dòn, bawò à tìgi bɛ tɛ̀mɛ à balimamusow dalen na».
1830) Jàma bɛɛ n'a sùdònbagaw dòn.
1831) Kɛ̀lɛ tɛ to kà fɛn wɛrɛ kɔ̀nɔ, à ɲɛdɔnbaga kɔ̀.
1832) Kɛ̀lɛ̀cɛ̀ farin b'i màgan tɔgɔtigi ye.
1833) Kiribulon fa o fa, kiritìgi sìgìyɔrɔ bɛ yèn.
1834) Mɛn tìgi la ye mɛnni dǎn ye.
1835) Mɔ̀gɔ̀ bɛ kɔ̀nɔ̀su ladège, ǹka ɲɛnama, da b'o yɛ̀rɛ kùn.
1836) Mɔ̀gɔ bɛ fò yɛ̀rɛ̀-yè-ci kɛkoɲuman na.
1837) Mɔ̀gɔ ɲɛ̌, i yɛ̀rɛ, mɔ̀gɔ tiɲɛ, i yɛ̀rɛ.
1838) Mɔ̀gɔ̀ tɛ dùnu tù ko : «N badenkɔrɔkɛ kan ka di».
1839) Mɔ̀gɔ̀ tɛ jɛ̀ɛmu dòn mɔ̀gɔ̀ da.
1840) Mùsòkɔ̀rɔ̀nin tǎ n'a sàma, min ka fìsa à mà, à yɛ̀rɛ y'a dɔn.
1841) Bilikuncɛbolila ɲɛ bɛ à dànyɔrɔ la.
1842) Ni balafɔ ye bà kelen sɔ̀rɔ, kɛ̀mɛ̀ duuru, ò ye ntàlon ta ye.
1843) Ni fiyentɔ sěn ye jùru tìgɛ, à m'a lawuli à kamà, ǹka ni à da y'a tìgɛ, à y'a lawuli ò kamà.
1844) Ni mɔ̀gɔ̀ ma bɛ̀n i kùnko mà, i tɔ̌ nà to à kɔ.
1845) Mɔ̀gɔ̀ tɛ i ka dàga jìgin ko : «Dɔ ta mɔ̀na».
1846) Ni tǒ goyara, à bɛ lasègin tòtòbìla mà.
1847) Mɔ̀gɔ̀ci bɛ i sěn suma, ǹka à tɛ i dùsu suma.
1848) Sàma bɛ kàsi.
1849) «N ka finsigi bɛ n tɔ̌n na», i ɲɛ bɛ mɔ̀gɔ la.
1850) «N ta tɛ sɔ̀rɔ,» juguya tɛ, à jǔ ye bɛɛ kà dɔ kɛ ye.
1851) Ni dɔ y'i kɔ kò, i fana k'i ɲɛ kò.
1852) Ni fɛ̀rɛ ma di jìra i la, ni i yɛ̀rɛ ye min ye, i nà ò bɔ.
1853) N'i kulela fuga la, n'i ma mɔ̀gɔ ye, i n'i yɛ̀rɛ ye.
1854) Ni mùsòkɔ̀rɔ̀nin somɔgɔw ɲìnɛ̀na à kɔ, à bɛ fàsa, ǹka n'a ɲìnɛ̀na à yɛ̀rɛ kɔ, à bɛ sà.
1855) Wara k'à fɔ wara mà : «I nègènègèma ! » - 'Kɔsen tɛ i yɛ̀rɛ la wa ?
1856) Waragɛnden bìla fòro la, ò ye fòròtigi se ye, ǹka kule, ò ye waragɛnden yɛ̀rɛ n'a hakili ye.
1857) Mɔ̀gɔ̀ tɛ ko bɔ dùgu kɔnɔ, ǹka i b'a bɔ i tɔgɔlako la.
1858) Kàlàmana kelen bɛ bonkɔnɔfɛn fìla ye.
1859) Kungowùlùnin bɛ sònsan gɛn kà à mìnɛ, ò tɛ i ka ntɔ̀nminɛ bàli.
1860) Mɔ̀gɔ bɛ to nsìra kàn kà kansiri bɔ nɛ̀rɛ la.
1861) N'i ye mɔ̀gɔ tà k'à fìli kɔ̀lɔn kɔnɔ, n'a cunna à sěn kàn, e kɔnɔta ma ɲɛ̀.
1862) Mɔ̀gɔ dònkun ye jàhanama na : nɛnɛ kà bɔ i la ye, n'a t'o bɔ i la, taa àlìjɛnɛ ɲini.
1863) N'i y'i bolo dòn wǒ kɔnɔ, n'i ma kɛnyɛ ni wòrɔ̀fɛn ye, i kà kɛnyɛ n'i bolo ɲùman ye.
1864) I sòlìla, ǹka i ma taama.
1865) Tasuma cinna, sògò tɛ n bolo, ne màlòla, n saamɛna.
1866) Tìgànɔ̀ɔrɔ̀ɲìnìna, n'i ye à ye fìlèfyɛ la, fɛn sɔ̀rɔ̌'n tɛ tìgàforo la.
1867) Ni garan kɛra sǒ la, fàli bɛ wà k'à dàn.
1868) Koronin yeyɔrɔko b'a to à bɛ dǎn kɛ.
1869) Jùla tɛ à ka dɔgɔjugu lakàli.
1870) Bìnbaga dalankolon tɛ.
1871) Ni dònso kɔ̀lìla, à tɔ̌ ye mansalan ye.
1872) Ni warabìlen bolo dɛsɛra ngɔ̀yìnbilen mà, à b'a fɔ ko : à ka kùmu.
1873) Ni warabilen bolo dɛsɛra nsàbànbilen min mà, à b'a fɔ k'o ye si ye.
1874) N'i y'a mɛn ko : «Ò t'a tiɲɛ», à tiɲɛnan bɛ bɔ à la.
1875) Surukukɔrɔ ko ɲɔ̀gɔ̀mɛ bɛ ga balan, ko n'o tɛ, àle tùn b'a dun.
1876) Den bɛ bìn à laminɛbagaw bolo.
1877) Mɔ̀gɔ fìlìbali tɛ.
1878) Fìli man jugu, «N tɛ sègin n kɔ» dè ka jugu.
1879) Kùru tɛ ngɔn na k'o tɛ falen.
1880) Kùrùmànkɔ tɛ basanin kɔ kari.
1881) Taa man gɛ̀lɛn, nà-n'a-ye dè ka gɛ̀lɛn.
1882) Kolokòto ye fùra sì.
1883) ɲɔ̌ turulen ɲɛ̀ o ɲɛ̀, à bɔra min na, à tɛ se kà ɲɛ̀ ò ye.
1884) Den ɲàlen tìgi ka ca.
1885) N'a ɲɛ̀na, an ko :«An yɛ̀rɛ nɔ̌ dòn», n'a tiɲɛna, à bɛ kɛ Aladoni ye.
1886) Ko ɲàlen tìgi ka ca, n'a tiɲɛna, tìgì tɛ dɔn à la.
1887) Kùnba tìgɛ̀ra kà bɔ kanba da la.
1888) Bàna fura ye sàba ye, n'a ye fura kɛɲɛ, kà dimi kɛɲɛ, à tɛ se kà sɛ̀lɛ̀sònìfalo kɛɲɛ.
1889) Mɔ̀gɔ bɛ jɔ̀rɔ cɛ̀jan dɔ sɛ̀lɛ̀ko la, ǒ dè bɛ to baji la.
1890) «Ne kɛra ŋɔ̀mi ye, n kɔ gànna, n ɲɛ gànna».
1891) Ni kɔnɔdimikilisi tìgi yɛ̀rɛ kɔnɔ ye à dimi, dɔ wɛrɛ tɛ ò la dajilakunu kɔ.
1892) N'i ye cɛ̀kɔ̀rɔ̀ba da falen ye mugujalan na, à ɲiginji bɛ sɔ̀rɔ à da kɔnɔ.
1893) Nsàban sìri bɛ bɔ nsàban yɛ̀rɛ la.
1894) Bǒ bìlèlen soda tɛ.
1895) Bòjìtɔ tɛ dìbi dɔn.
1896) N'i ye bòjìtɔ kan mɛn ko : «Dùgu tilalen», tìɲɛ̀ tɛ bòjìko la.
1897) Kɔngɔtɔ, sani à k'a tɛgɛ kò, à k'a dun kùn kelen.
1898) Bòli bɛ kɛ kà fura min kari, ò tobilituma tɛ sɔ̀rɔ.
1899) Ko bàlàlen bɛ ko sudalen sà.
1900) Mìsìden ɲini bɛ ci sà, ci tɛ mìsìden ɲini sà.
1901) Mɔ̀gɔ min bɛnà to ji la, n'o ye nɛ̀gɛ̀bilen sɔ̀rɔ, à b'a mìnɛ.
1902) Dosokɔrɔ tɛ hɛra to bùlònda la kà taga bɔ kogo fɛ̀.
1903) Mɔ̀gɔ̀ tɛ to kɔ̀lɔn kɔnɔ k'i bìnkun fɔ.
1904) «N tɛ ɲɛ̀ n ka dakɛnɛ kɔ», kòlònkala dìndànnen tɛ i yɛ̀rɛ kùnna.
1905) Ni buru fyɛra, tùn-bɛ-kɛ bɛ bìla foroko la.
1906) Ni buru fyɛra, sangara bɛ bìla bɔ̀rɛ kɔnɔ.
1907) Ni buru bɔra, fìle bɛ dòn foroko kɔnɔ.
1908) Mɔ̀gɔ̀ t'a fɔ waradennin ye ko : «I ba mìnɛ».
1909) Ni jɔ̀kèrùnna ye jɔ̌ kèrun, n'a ye jɛgɛ min mìnɛ, jɛgɛ min bɛ jɔ̌ kɔnɔ, à t'i màgo dòn ò la, fɔ min bɛ ɲini kà bɔ.
1910) Bɛɛ bɛ i yɛ̀rɛ̀ ye.
1911) «N bolo sura n yɛ̀rɛ ɲɛ na» – «Dɔ wɛrɛ t'o la cɔnkɔnni kɔ».
1912) Ni mɔ̀gɔ ye ta min tùgu, i bɛ taama ò ŋuna na.
1913) Ni min ye sègìfàŋele tà, ǒ n'a mànkan mɛn.
1914) Ni mɔ̀gɔ y'i da sira min kàn, ò taamadenw bɛ yɛ̀lɛn à kàn.
1915) N'i ye dànfɛ̀n-jugu dàn, n'a ma falen i ɲɛna, à bɛ falen i denw ɲɛna.
1916) Bolijugu laban ye kɛnɛmana ye.
1917) Dɛ̀gɛ fùnteni bɛ bɔ karatɔ da.
1918) Diɲɛ ye cɛ̌ ka ɲɛgɛnɛkɛ dè ye : hali n'i ye i jan k'à sɛri, à tɔ̌ bɛnà bɔ̀n i kàn.
1919) Sugunɛ laban ye à tìgi kɔrɔla ye.
1920) Fàfilìtu lankolon tɛ.
1921) Fɛn ɲuman b'a yɛ̀rɛ sàn.
1922) Jàgòfɛ̀n ɲuman dè b'a yɛ̀rɛ fèere.
1923) Fura bɛ bìn ji la don min, à tɛ tòli ò don.
1924) Bàga àni woso tɛ bàlàbala ɲɔgɔn na.
1925) Hali ni di-la-mɔni ye mɔ̀gɔ min fàga, jǎnko ò da timiyalen kà taa lahara.
1926) Ni dikɔnɔboli ye min fàga, i bòdà timiman bɛ taga lahara .
1927) Jàtigɛ ye tìɲɛ ye, ǹka makɛ ye-o-ye, ò bɛɛ ni ɲɛji dòn !
1928) Jɛ̀-n-nà-kɛlɛ kɔ̀ni bɛ kɛ, ǹka kelen-na-yaala t'a la.
1929) Mɔ̀gɔ̀ si tɛ nsàbànkolo kùnu k'à bɔ dɔ wɛrɛ bòda fɛ̀.
1930) Mɔ̀gɔ̀ tɛ fula bùgɔ kà wɛ̀rɛ jìra à la.
1931) Mɔ̀gɔ̀ tɛ kɔ̀nɔ̀misɛn dalajɛ̀ kà siran à kàmànkan ɲɛ.
1932) Mɔ̀gɔ̀ tɛ dòn kɛ̀lɛ la n'a ma mugucikan mɛn.
1933) Mɔ̀gɔ̀ tɛ dòn warabilentulon na ko kukala tɛ màga i la.
1934) N'i y'a ye sòlàfin y'a ku se i ɲɛ mà, i sɔ̀nna sòlàfìntulon mà.
1935) Mɔ̀gɔ tɛ se kà fàli sìri, n'i ma bin bìla à kɔrɔ.
1936) Mùn bɛ sěn se ɲɛ mà, ni dakojuguya tɛ ?
1937) Mùso yɛ̀rɛ ka cɛ̌ ɲininen, kɔnɔ tɛ dɛsɛ i la.
1938) Mùsòkɔrɔ yaalala bɛ keningebilen sùsu.
1939) N'a fɔra : «jàhanama ka jugu», jàhanama man jugu, n'i ye dɔgɔ min ɲini, ò bɛ kɛ tamana ye k'ǐ bìla ò la.
1940) Ni boli ye bɔ̀rɛ kɛɲɛ, à bɛ bɔ kɛnɛ mà.
1941) Kɔnkɔnnin kùn tɛ cì à ɲɛ kɔ.
1942) Ni ŋuna bɔra, tasuma fulufulu bɛ yɛ̀lɛn san fɛ̀.
1943) Ni su kòra, ni fɛnjugu bìra i ɲɛ na, ò ye i yɛ̀rɛ nɔ̌ ye.
1944) N'i bɛ fiyen wele, i bɛ mɔ̀gɔ fìla wele.
1945) N'i bɛ jànfàkɔlɔn sòni, i b'a lafɛrɛ.
1946) N'i bìnna ta la, i kàna i yɛ̀lɛ̀mà-yɛ̀lɛ̀màyɔrɔ caya, ò kɔ, tada bɛ caya.
1947) N'i ye sònsan birilen fàga, i ye bòlìba dasà.
1948) N'i y'i da fa mugujalan na, ò bɛ kuyuda bàli.
1949) Nsìra cìlen b'a yɛ̀rɛ se mugan mà.
1950) «Payi ! » bɛɛ tɛ ɲùman ye.
1951) Sàba furula sàba mà kà sàba wolo : sìgi ye fàantànya wolo, taama ye sɛ̀gɛn wolo, wɔ̀ɔsi ye sɔ̀rɔ wolo.
1952) Surɔsan nàna dìbìdon kamà.
1953) Wùlu bɛ su sònsan fɛ̀, ǹka ni i y'a su waraba fɛ̀, i bɛ taa i kɔ kàn.
1954) Bǒ kǔn bɔlen tɛ sɔ̀n dònni mà.
1955) Ni cɛ̀bàya bɔra, bìla tɛ sègin à tìgi mà.
1956) Dòn-kɔ̀mɔ̀-na bɛ kɛ̀ ! Bɔ-kɔ̀mɔ-na tɛ.
1957) Ji bɔ̀nnen tɛ sɔ̀n cɛ̌ mà.
1958) Ni kɛ̀lɛ ye sodalakɔnin tɛ̀mɛ, mɔriba-yasa jɔ̀yɔrɔ t'a la.
1959) Kɛ̀lɛ kǔn bɔlen, kilisifɔ tɛ fɛn ɲɛ̀ bìlen.
1960) Ni bǒ cìra, màsìba banna.
1961) «Ni ne y'i bɔ tìle la, i tɛnà dòn suma na bìlen».
1962) N'i nìyɔ̀rɔ̀kini bɔ̀nna kà kɛ sègi kɔnɔ, i kàna digi natobila la.
1963) Sù tɛ wuli kà mɔnɛ bɔ.
1964) Dumuni duman diya tɛ dɔn, fɔ n'a banna mìnɛn kɔnɔ.
1965) Mɔ̀gɔ̀màbɔ bɛ mɔ̀gɔ ko diya.
1966) Mɔ̀gɔ, n'i tɛ bùlon min kɔnɔ, i dɔ̀ngɔ̀kuma tɛ fɔ yèn.
1967) N'i ka mɔ̀gɔ tɛ fòròbàdumuni tilayɔrɔ la, n'i ka na ma dɛsɛ, i nìyɔrɔ bɛ dɔgɔya.
1968) Ni ɲinɛ bɛ jàkuma taayɔrɔ rɔtigɛ dɔn, à ku bɛ kɔrɔtà.
1969) Ni ɲinɛ bɛ jàkuma taayɔrɔlajɛ dɔn, à bɛ dɔ̌n kɛ.
1970) Ni ɲinɛ ye jàkuma taayɔrɔjɛ dɔn, à b'a kǔn kɛ gòsìdèn wɔɔrɔ ye.
1971) Ni ɲinɛ ye jàkuma taayɔrɔjɛ dɔn, à b'a kǔn kɛ misɛn ye.
1972) Tìga-wɔrɔ-n-kɔ fàra ka ca.
1973) «Kàrisa tɛ so» bɛɛ tɛ sàya ye.
1974) Ni boloko ma bɔ, npògo kà sègin npògòtigi mà.
1975) An bɛ kaba nìn ko ìn na, min bɛ kɔ, ò ma se ban.
1976) Kabako ye syɛ̌ ɲɛjibɔ ye.
1977) Baatarako tɛ syɛ̌ ɲɛji bɔ.
1978) Dàmàtɛ̀mɛ̀ko bɛ syɛ̌ ɲɛji bɔ.
1979) Bì ma kow bìla diɲɛ na, koba tɛ kɛ kà caya, ni koba ye kɛko kelen min kɛ, an bɛ mɛn k'ò lakàli.
1980) Koba tɛ se kà caya, ǹka n'a ye kɛko kelen min kɛ, an bɛ mɛn ǒ kàn kà ò lakàli.
1981) Dɔ̌n min ka teli màràkàdɔn ye, kirikirimasyɛn sěn b'o la.
1982) Farakurun bon kà ntoni, ò tɛ bolo-da-la bɔ.
1983) Kabako dǎn ye denyɛ̀rɛ̀nin fìrìyàtɔ ye.
1984) Mɔ̀gɔ̀ tɛ fìli i bolokosanden mà.
1985) Ni cɛ̀bàkɔrɔ ye kɔnɔ tà, ò bɛ wolo kaburu kɔnɔ.
1986) Ni i ka wùlu ye «a t'a si dɔn» minɛ, «nà an kà à lajɛ», à bɛ tìle gàn i la.
1987) Ni tasuma ye ba tìgɛ, à kɛra à dugabaga bolo kɔnɔgan ye.
1988) N'i ye basanin jannen ye, à sǔ dòn.
1989) N'i ye ntɛ̌nkèɲe jannen ye, à sǔ dòn.
1990) N'i ye cɛ̀kɔ̀rɔ̀ba ye fini wololen na, à bɛ bòli : n'a tɛ fɛn gɛn, fɛn b'a gɛn.
1991) N'i ye jɛgɛjalan ye ngɔ̌n da, ba dònna.
1992) Sònsan kɛra jigi ye.
1993) Ko bɛɛ n'a sababu dòn.
1994) Ji lankolon tɛ kùmu.
1995) A'ni su', n'o kɛra kɛ̀lɛ ye, «I k'ǎn sì», ò b'a ban.
1996) Ni «i ni su» ye mɔ̀gɔ min kɛ jɔ̌n ye, «K'ǎn sì» n'i hɔrɔnya.
1997) Ni «hɔn» ye mɔ̀gɔ min kɛ jɔ̌n ye, n'i y'i bolo lakùru, i nà kɛ hɔrɔn ye.
1998) Ni sèndon ji la ye mɔ̀gɔ min kɛ bòso ye, ni i y'i ta sàma kà bɔ à la, i nà kɛ i yɛ̀rɛ ye.
1999) Bǐ bɔlen kunu dè la.
2000) Bǒ bɛ kari à fiɲɛnmayɔrɔ la.
2001) Dàga bɛ bɔ à ntegelen na.
2002) Dàga cìra, ò bɛ bwadingɛn dùnya.
2003) Fàli sàra, bòci banna.
2004) Fàli sàra, puruti banna.
2005) Fɛn min bɛ bànàbàgàtɔ kɛnɛya, ò bɛ fǎ dòn kɛnɛbagatɔ la.
2006) N'i ye denmisɛn bànnen ye syɔ̌ la, à ta kɛlen dòn.
2007) Girinti tɛ fa ye, ǹka kɔngɔtɔci tɛ.
2008) Kinigoni tɛ suma, ǹka à mìnɛn lankolon bɛ suma.
2009) Kɔngɔtɔso kɛ̀lɛ tɛ ban.
2010) Dàntɔ̀nin bàn man go wugutafana na.
2011) Ni ko o ko ye sǔ sɔ̀rɔ lahara, sàya y'o se à mà .
2012) Ni kɔ̀tɛ fàra cìra à kàn, à fànga banna.
2013) Ni ntàlònba sàra, kùnntànkan nà dɔgɔya.
2014) Ni tègère ye dùnùfɔ̀la mìnɛ, à yɛ̀rɛ dè b'a wele.
2015) N'i ni mɔ̀gɔ dɔ jɛ̀ra fɛn kàn, ni fɛn banna, jɛ̌ nà tiɲɛ.
2016) N'i y'a mɛn : «An k'à digi», fɛn bɛ mìnɛn kɔnɔ.
2017) N'i y'a mɛn : «gàlàma», à ku ko dòn.
2018) N'i y'a mɛn : «Ku», bùnsan ko dòn.
2019) N'i y'a mɛn : «N jirikɔrɔtalen», fɛn bɛ jiri kǔn kàn.
2020) N'i y'a mɛn : «Ne ɲɔ̀gɔn cikɛla tɛ», i b'a sɔ̀rɔ mùsò waraba dè b'i kùn du kɔnɔ.
2021) N'i ye i fàrìkòlòlàbana sidɔn, à furakɛli tɛ i kɔnɔgàn.
2022) N'i ye jùrùkisɛ ye jòbàatɔ kan na, den fǎ kɛra fìla ye.
2023) N'i ye kèlèbètɔ ye ɲànkàràndɔn na, fura kɔrɔla fìnnen dòn.
2024) Seli don ye nisɔndiya don ye, n'i ye mɔ̀gɔ min ye kàsi la, ni bànà tɛ ò ka so, sàya bɛ à ka so.
2025) N'i ye ɲɛdimitɔ kǔn bɔ, à ɲɛ nà suma.
2026) N'i y'a mɛn : «Ne jìgìnna» - «I ye yɛ̀lɛ̀nda sɔ̀rɔ».
2027) N'i ye ɲɛ-kelen kan mɛn kungo fɛ̀ ko «Pati», fɛn turu'n bɛ ɲùman na.
2028) N'i ye sìrakwàma tàla ŋunakan mɛn, à bɛ kà à ni wàgàsun tà.
2029) N'i ye ta-kɔ-fɛ-daganin wulilen ye gàkàndaga ɲɛ, ò ye dadonbaga jugu nɔ̌ ye.
2030) N'i ye tasumatala kɔ tilalen ye à la, à ye walidaga dayɛ̀lɛ.
2031) N'i ye tulogeren bòlìtɔ ye kungo kɔnɔ, bòlì dɛ !
à m'a mɛn, à y'a ye dè.
2032) ŋɔni dònna wǒ min fɛ̀, à bɛ bɔ ò da dɛ̌ fɛ̀.
2033) ŋunu tɛ san sɔ̀rɔ jùru kɔ.
2034) Sǎ bàga b'a kùnkolo la, ni sǎ kùnkolo tìgɛ̀ra kà bɔ à la, à tɔ̌ ye jùrùkisɛ ye.
2035) Sabu bɛ jùru se kɔ̀lɔn na.
2036) Sani i kà jìgin i bìnyɔrɔ la, i kà jìgin i sěn tùyɔrɔ la.
2037) Sani i kà jìgin sàya la, i kà jìgin bànàjugu la.
2038) Sàya ka jugu, ǹka bànàjugu ye i jugu sàgo ye.
2039) Sàya ka jugu, ǹka bànàjugu dè ye i jugu ye.
2040) Sani i kà kaba fɛn fòfònɔ̀ba la, min y'a sàma, i kà kaba ò la.
2041) Sani mɔ̀gɔ min kà sìrakwàmàdɔn sanfɛla lajɛ, i kà à dùgùmàna lajɛ.
2042) Sògo dɔ bòlìtɔ bɛ dɔ lawuli.
2043) Tòta-fa-jùrùkisɛ la, tàkùn kelen b'a la.
2044) Tuba tɛ dìbi gansan.
2045) Sònsànnin bìra, ǒ sěn mùgùra, sàma bìra, ǒ sěn mùgùra, ù bɛɛ barika ye sěn mùgu.
2046) Ji cɛbɛn-cɛbɛn, à da bɛ jiba la.
2047) Mɔ̀gɔ bɛ jɔ̀n kɛlɛkɛlɛ la, ǹka à duurula bɛ dɔgɔ girin.
2048) Tankɔn kǔn tora kɔ̀ɲìnɛ̀bìnjeni na.
2049) Tùgùtùgùnin bɛ buntèni ku jànya.
2050) Ko tɛ tiɲɛ don kelen.
2051) Kɔ̀nɔ̀den tàntàn sibɔ ku tɛ bɛrɛ ye.
2052) Sìgì-kà-mɛn bɛ sòforo sɛ̀nɛ.
2053) Bànàkunbɛn ka fìsa bànàfurakɛ ye.
2054) Bǐ ka di i la, i k'i jànto sini na.
2055) I k'i to bǐ la, kà sini ɲɛsìgi.
2056) Sani i kà bǐ jɔ̀rɔ, i kà sini jɔ̀rɔ.
2057) Bì tɛ sini ban, i bɛ bǐ la, i hakili to sini na.
2058) N'i ye sini sìgi, sini nà se i ye, ni i ma sini sìgi, sini tɛ se i ye.
2059) «Kàna i ka kini bɛɛ dun, sini ni sinikɛnɛ bɛ nà».
2060) Bìla-n-kɔrɔ tɛ màlo.
2061) Mɔ̀gɔ bɛ don-dɔ-kɔlɔn sèni k'à bìla don-dɔ-minnɔgɔ ɲɛ.
2062) Donjankɔlɔn sònìbaga, ò bɛ donjan ji mìn.
2063) Dɔgɔ man jugu so.
2064) Fiɲɛ ye ɲɔ̀fyɛ̀la bolo yankannen sɔ̀rɔ.
2065) N'i kamalennama ye ga min jɔ̀, i cɛ̀kɔ̀rɔ̀bàlàma b'i sìgi ò suma na.
2066) I kamalenya tùma, n'i ye dɔgɔkurun min tìgɛ, i cɛ̀kɔ̀rɔ̀bàma tùma, i nà i jà ò la.
2067) N'i ye jirimisɛn turu, n'a bònyàna, i nà sìgi à suma na.
2068) N'i ye mɔ̀gɔ min fàga bì, i t'ǒ tìgi fàga sini.
2069) Kà fɛn sɔ̀rɔ, i jɔ̌n kùnnàndi, k'à to i bolo , i jɔ̀nnin hakilima.
2070) Kɔnɔ-fa-ji-la tɛ fɛlɛ taama.
2071) Màsiri bèlèkèlen tɛ Na-n-kɛɲɛ mìnɛ.
2072) Mɛnɛmɛnɛninw bɛ tòrògeren mǎmìnɛ.
2073) Mɔ̀gɔ b'i dège jùfasa taamacogo la, sani i fàgàgan k'i sɔ̀rɔ.
2074) Surukuba ko : «Mɔ̀gɔ k'i dège sèn-sàbà-là-taama na, k'à bìla donjan ɲɛ».
2075) Surukuba ko : «Mɔ̀gɔ k'i dège sèn-sàbà-là-taama na, mɔ̀gɔ̀ tɛ sěn karituma dɔn».
2076) Mɔ̀gɔ kà wuli à tùma na bòlìbagaw fɛ̀, ò ka fìsa kà wuli ù kɔ k'à sěn ka di.
2077) Mɔ̀gɔ̀ tɛ jàkùmàdɔgɔ girintuma dɔn.
2078) Mɔ̀gɔ sèndùmàntigi bɛ bɛ̀n kàlàgosi mà.
2079) «N tɛ bɛrɛ dun», ò ka ɲì jìgìɲɔ̀ba kɛ̀rɛ fɛ̀.
2080) N'a ma ɲɛ̀ sàya kɔ, mɔnɛbɔden kà to.
2081) Ni jàtigi la tǒ ye i jɛ̀, i ka forokolamugu t'i jɛ̀.
2082) Taama-sira-la sirafanantan, sìgìyɔ̀rɔ̀ kelen tɛ ò la.
2083) ɲɛ-dingɛndun bɛ bìn à ba sùkasi la kàbini ba ma sà fɔlɔ.
2084) Sì-kɔngɔ-la fɔtuma tɛ datuma ye.
2085) Sini ta balo tɛ di bì ta fɛ̀.
2086) Ta bɛ sì cɛ̀kɔ̀rɔ̀ba takuruntigi fɛ̀.
2087) Kamalenkɔrɔ mùrùntan, i ye don dɔ miniɲafana ye.
2088) N'i ye bòkɛ̀la ye cɛ̀njànci la, à ye à bòdàlàcɛ̀kalama sùrùnya dè.
2089) N'i ye bòkɛ̀la ye dùgàmàsàtaama na, à m'i sìgi fura dafɛ̀ dè.
2090) Waranin sèngoman, à bɛ à yɛ̀rɛ ka ci la.
2091) Ni bàla-kà-wuli-to diyara, à na tɛ diya.
2092) Kà jɛgɛ mìnɛ ji kelen min na, k'à tobi ò ji kelen na, ò naji tɛ timiya.
2093) Kɔɲɔminɛn gɛnkɛ-gɛnkɛ, ò ka fìsa à gan-gan-gan ye.
2094) Ni teliya ye fɛn o fɛn tiɲɛ, ò tɛ ɲɛ̀ bìlen, ni sumaya ye fɛn o fɛn ɲɛ̀, à tɛ tiɲɛ.
2095) Kɔrɔtɔ kojugu bɛ nà ni sàràjùgùcɛ ye, n'o tɛ, fa-sògo-la don bɛ se.
2096) Kɔrɔtɔbaga tɛ syɛ̌ kantìgɛ.
2097) Ni bìlakòro y'i gan kà fura min kari, ò na fara .
2098) Mɔ̀gɔ̀ tɛ sàbara dòn k'i ka bonkɔnɔɲinɛ gɛn.
2099) Ni mɔ̀gɔ yɛ̀lɛ̀nna jiri kàn, ni i bìnna, jìgìnni teliyara, ǹka à bɛ digi i la.
2100) Burukutu ka teli, ǹka jìgìndà ɲuman tɛ.
2101) Ni tìnmìnɛ̀muso kɔrɔtɔra den kɔrɔ, à nà fɛn mìnɛ min tɛ den ye.
2102) N'i ye «paro» ni bɔ̀rɛ̀kɔ̀nɔ̀bila kɛnyɛ, i nà dɔ ɲɛnama dòn à kɔnɔ.
2103) N'i bɛ galaba-galaba kɛ, dɔ sàbali nà tà.
2104) N'i bɛ bòli su kàna kò i la, n'i bɔra kà bìn k'ǐ sěn kari, dùgu nà jɛ k'ǐ sɔ̀rɔ yèn.
2105) N'i kɔ̀nna sanfɛfɛntala mà, à b'a fɔ : «N tùn bɛ n kùnnàsyɛn».
2106) Suruku sènna ka gòni tàbàdàgàmin mà.
2107) Suraka bɛ ɲaani bàsìko la, à ta jàlan bɛ kɛ à kùn.
2108) N'i ye diɲɛ sòkɛ̀girin, i bɛ sègin k'a nɔɔnsitaama.
2109) Mìsìgɛ̀ndèn kura bɛ mìsiw bɔ kalo yeelen na.
2110) Ni den ye ko diya mɔ̀gɔ min ye kà tɛ̀mɛ à ba kàn, ǒ na den kùnu.
2111) Dàankùnnàwòròbìlèn kelen, yebaga ka gàlo, tɔ̀mɔ̀baga ka nimisa.
2112) «Dɔgɔ banna» man ɲì jiri-mɔ̀gɔ̀nin da.
2113) Ni jirimɔ̀gɔ̀nin ko : «Dɔgɔ tɛ tasuma na», àle yɛ̀rɛ ye dɔgɔ ye.
2114) Syɛ̌ da man ɲì najikokuma na.
2115) N'i ye syɛ̌ bìla k'a kà taa na ɲini, n'a nàna k'a ma na sɔ̀rɔ, à yɛ̀rɛ ye na ye.
2116) Syɛ̌ da man ɲì mùrùsànkòkuma na.
2117) Sɛgɛ jàlàki dòn, ǹka dɔ bɛ fɔ syɛ̀dènba yaalala jugu ye.
2118) N'i y'a mɛn ko : «À ye n gòsi n nɛ̌ kàn», i ye i nɛ̌ labɔ dè.
2119) Mɔ̀gɔ bɛ k'à daji kɛ i da, i yɛ̀rɛ nɔ̌ dòn k'i da lakà.
2120) Kà kàla ye tìle fɛ̀, su fɛ̀ kà taga i ɲɛ turu ò la, i yɛ̀rɛ nɔ̌ dòn.
2121) Ni kàbàson y'i balan kà kàbàɲɛɲɛ kɛ, i b'a mìnɛ.
2122) N'i ma ɲɛ̀ sufɛkundi kɔ, i bɛ jɛ̀n i tulo fìla kɔ.
2123) N'i ko i kǔn ka di su fɛ̀, i bɛ jɛ̀n i tulo kɔ.
2124) N'i tɛ sǎ dɔn, i b'à mìnɛ à ku mà.
2125) Nɔrɔnna bɛ syɛ̀kili mìnɛ yɔrɔ min, yùgùbàsaga taayɔrɔ tɛ.
2126) Sɛ̀lɛ̀sira wolonkòto, fìyen b'a tà, sìbàntɔ bɛ jìgin à kɔnɔ.
2127) Bolo ka ɲì ɲɛ kɔrɔ kàlàma ye.
2128) Cɛ̌ dɔ bɛ bòli, ǹka i b'i kɔfilɛ.
2129) Diɲɛ tiɲɛ o tiɲɛ, koro tɛ i jɔ̀ sira jɔ̀jan fɛ̀.
2130) Fà tɛ dòn ɲɛ̀bɛ̀rɛ̀nin na kà taa dònòkɔ̀rɔ̀nin sɔ̀gɔ̀màfo.
2131) Fà tɛ dòn takùrun na kà taa baji sɔ̀gɔ̀mà-fo.
2132) Ni ɲinɛ tɛ jàkuma taayɔrɔ dɔn, à b'i da wòda la.
2133) Suruku kɔ̀rɔ o kɔ̀rɔ, à da tɛ kɛ bàtɛ̀mɛ̀sira ye.
2134) Suruku kɔ̀rɔ o kɔ̀rɔ, à ka fòro tɛ se kà kɛ bàsu fìlìyɔrɔ ye.
2135) Surukukɔrɔ ɲi bɔ̀n o bɔ̀n, à tɛ kɛ bàtɛ̀mɛ̀sira ye.
2136) Fɛn min bɛ se kà mɔ̀gɔ kùnu, i kàn'a to ò k'i nɔ.
2137) Mɔ̀gɔ̀fàgàfɛn da man ɲì bàra kɔrɔ.
2138) Fàamàdunu tɛ fɔ ni wɔ̀lɔ̀sɔ ye.
2139) Fàdènya kòlen, ò ma jɛ.
2140) Fìlakɔ̀gɔ̀ma y'a dɔn kùnkolo ka fìsa fàra ye, à y'a kùnkolo dògo fàra kɔnɔ.
2141) Gɛ̀rɛ̀-ɲɔgɔn-na bɛ nà ni mùrùlàtigɛli ye.
2142) ɲàma kɔrɔfɛn tɛ takisɛ ye.
2143) Gòni lasɔnyɔrɔ tɛ jɔ̀lèntu ye.
2144) I sigara cɛ̌ min na, i tɛ taa ǒ fɛ̀ kungo la.
2145) Jànto-n-yɛ̀rɛ-la kɔ̀rɔ̀ko ka ɲì.
2146) Jele nɛ̀gɛ̀duman bɛ to sɛgɛdɔgɔtigɛ la.
2147) Jeleba-daduman bɛ to jiriba tìgɛ̀yɔrɔ.
2148) Kòlònton ban o ban, ò tɛ kɛ tabɔntegelen ye.
2149) Kòlòntònkɔrɔ mugu ban o ban, mɔ̀gɔ̀ tɛ sɛ̀ngɛrɛn sùsu à kɔnɔ.
2150) Kɔ̀lɔ̀nkɔ̀nɔ̀bama, i bìnna à kàn, kara, à bìnna i kàn, kara.
2151) Masina kàsàkòlòntigi bɛ mɔ̀gɔ sàma k'à se Masina màsàkɛ mà.
2152) Kɔnɔnafili t'a to i kà bàla gòsi i tɛgɛ la.
2153) Ni bàmàden bɛ bònya fɛ̀, à k'i da jinin kɔrɔ, n'a taara jiba la, jɛgɛ n'a kùnu.
2154) Sǎ dògòlen bɛ kɔgɔ.
2155) Mɔ̀gɔ kàna i bolo dòn jiri n'a fàra cɛ.
2156) Mɔ̀gɔ k'i kan màda ndegu ye, ndegu ka diya tɛ, à kǔn ye à kàna i nɔrɔkɔ.
2157) N'i ye cɛ̀kɔ̀rɔ̀ba da mǎjìgìnnen ye ɲɔ̌ nɔ̌fɛ̀, nùgu diyagoya tɛ, à sirantɔ bɛ à ka fìni kàna nɔrɔkɔ.
2158) Mɔ̀gɔ kɔrɔfɔɲɔgɔn, à bɛɛ tɛ i ɲǐ ye.
2159) Mùso tɛ dɔn kàban.
2160) Ni basa m'a dògo, à kùnkolo tɛ bìlen.
2161) N'i tɛ npye dɔn, bwàjɛ b'a tulon kɛ i la.
2162) N'i ye fiyentɔ bere sàmàtɔ ye kà i kùnkòkuma sɛgɛrɛ, ni tìɲɛ t'i fɛ̀, i kà jɔ̀rɔ.
2163) N'i ye sǎ kùrùlen ye, tilenyɔrɔntanya tɛ, ǹka à lafiɲɛtɔ dòn.
2164) Ntɛbɛnnin ko mànɔ̀gɔ̀nin ye ko : «Ji bɛɛ tɛ bugayiciji ye».
2165) Nìn kɛra dɔ̀ndɔ̀gɔ̀nin dɔ̀ngoman ye, n'i y'a dɔ̀n kà taa i ɲɛ, i fǎ bɛ sà, n'i y'a dɔ̀n kà taa i kɔ, i ba bɛ sà.
2166) Ntɔ̌n sifilɛ y'a kɔ̀yi ye.
2167) ɲɛ̀bɛ̀rɛ̀kɛ bɛ dɔ̀lɔ lajɛ ni à biɲɛkolo fìla ye.
2168) ɲinɛbin mɔcogo ni sàbin mɔcogo tɛ kelen ye.
2169) Sǎ ɲɛkisɛ mìsɛ̀nya o mìsɛ̀nya, bolo tɛ se kà su à la.
2170) Sini ka jàn, kogoninkurun ka ɲì mɔ̀gɔw ni ɲɔgɔn cɛ kumajugufɔ ye.
2171) So ɲuman bɛɛ tɛ mɔ̀gɔ sìyɔrɔ ye.
2172) Suruku ko : «Selidon, mùso bɛɛ cɛ̀ɲi».
2173) Surukuso cì o cì, bǎw tɛ se k'à tomon taama.
2174) Tasuma tàkun ye ni tàngɔn ye : i kàna i bolo jèni.
2175) Tɔ̀nɔ̀ tɛ kɔ la.
2176) Tulo bɛ dɛ̀nɛ kùn.
2177) Wɔ̀lɔ sǔ bɛ ɲɔ̌ ban, à ɲɛnama b'a ban.
2178) Suruku sɔ̌n b'a dòn à kɔ kàn à so kɔnɔ.
2179) Wɔ̀lɔ sɔ̀mìnen bɛ tɛ̀mɛ jùru la.
2180) «A' y'aw sènkɔ̀rɔ̀la filɛ, kà sɔ̀rɔ k'aw cun ! ».
2181) Fɛn min ka ɲì ɲɔ̌ mà, ò ye bɔ̀rɛ ye.
2182) Mɔ̀gɔ̀ tɛ i welebaga fǎ nèni n'i sègìntɔ̀la tɛ.
2183) «N tɛ cì n buran ɲɛna», i kàna mìnɛ mɔ̀gɔw ka jìgìɲɔ̀da la.
2184) N tɛ dòn fàli fɛ̀ kurun kɔnɔ'.
2185) Ni kùnkolo kàlìfàyɔrɔ cayara, i nà taa à di à cìbaga mà.
2186) Balansan tɛ bìn bàbìlènnin dɔ̀ngɔ̀don.
2187) Saraka bɛ bɔ don min, à tɛ mìnɛ ò don.
2188) ɲɔ̌ bɛ dòn ji la don min, à tɛ kɛ dɔ̀lɔ ye ò don.
2189) Fɛn min bɛ taa, nàbara b'a fɔ :'N tà n kà ò filɛ', ǹka min bɛ nà, à b'a sìgi k'ǒ mǎkɔ̀nɔ.
2190) Kɔngɔtɔsonkala mɛn o mɛn, à na dòn tǒ la don dɔ.
2191) Fiyen bɛ à mùso kɔ̀nɔ à sìyɔrɔ.
2192) I kɔrɔtɔra (dali kɔrɔ) cogo o cogo, i b'i sìgi k'i da fɔlɔ.
2193) Ko min bɛ taa dùgùtigi bara, ò tɛ se dùgùtìgìden ka ɲìnìnkàli la.
2194) Mɔ̀gɔ dimiko ye i yɛ̀rɛ nɔ̌ ye.
2195) Mɔ̀gɔ̀ tɛ kɔrɔtɔ Ala kɔrɔ.
2196) Mùɲù tɛ nimisa.
2197) Mùɲùbaga bɛ si bɔ syɛ̀fan na.
2198) «N mǎkɔ̀nɔ» so tɛ cì.
2199) Nà-yeleku-yeleku kègùya o kègùya, à tɛ jɔ̀kɛlɛwu bɔ.
2200) Nà-yɔkɔyi-yɔkɔyi kègùyàra cogo o cogo, jɔ̀-kɛlɛwu ka kègun i ye.
2201) Yɔli-yɔli kègùyàra cogo o cogo, sìgìjɔli ka kègun i ye.
2202) Se bɛ mɔ̀gɔ ye don min, ǒ dè sabali ka ɲì.
2203) Sìgì tɛ jù ban, filɛli tɛ ɲɛ cì.
2204) «An kàna jìgin bìdenw na, bì ma fasan bìla diɲɛ na».
2205) «Bǐ ka gɛ̀lɛn n mà» àni «N ta tiɲɛnen» tɛ kelen ye.
2206) Fiyentɔya ladege man go.
2207) I bɔra i tobidaga la.
2208) «Kàrìsa ye nsìra ye, à tɛ jeleda kari».
2209) Kun-n-na bɛ kunji mìn.
2210) Kà sɛgɛ kɛ dǎ la, ò b'a furufuru.
2211) Bànin min ko : «Nbɛɛɛ», jiminnɔgɔ t'o la, min mǎkùnnen dòn, ò ta dè ka jugu.
2212) Mɔ̀gɔ̀ tɛ i yɛ̀rɛ fàga donkelenɲani ye.
2213) Mɔ̀gɔ̀ya dè ye ɲani caman ye.
2214) «Ne ye kɛnɛma-gakulu ye, tasuma fùnteni tɛ digi n na, fɔ tìle».
2215) Ni Ala m'i gòsi, i tɛn'à sɔ̀rɔ.
2216) Ni min ma sìsì kun, ò tɛ tasuma mana ye.
2217) Ntɛ̌n, nsàban, ò tɛ dɛsɛ màa si kelen na.
2218) Nsàban bìlen o bìlen, à bɛ dun don dɔ.
2219) N'i ko : «Sibiri ye tìle gàn» – «Kariba min ye à ka dàba fèere don ? »
2220) N'i jìgìnna Sibiri la sɛ̀nɛ̀kɛ̀ko la, à dɔgɔkɛ Kariba min y'a ka dàba fèere, i nà mùn fɔ ò ye ?
2221) N'i y'a mɛn : «Nìn dimi tɛ kun i la», à ma kɛ i la à kɛyɔrɔ la.
2222) ɲɛ tɛ̀nɛ ye bòwo ye, ǹka à taamaɲɔgɔn dòn.
2223) Sǔ kɔrɔtɔ o kɔrɔtɔ, à b'a tàbagaw kɔ̀nɔ.
2224) Fura tɛ bunteni cinda la.
2225) Syɛ̌ bɛ kàsi, ɲɛji tɛ bɔ.
2226) I ka ɲɛnasisi tɛ yɔrɔ min jùgà tobili bàli, fàra tìgàwɔ̀rɔ̀law kàn.
2227) I se tɛ den min ka cɛ̀làtaa la, à fɔ : «Ala k'i ni sìgìyɔrɔ ɲùman bɛ̀n».
2228) Dàn tɛ diɲɛ na sabali kɔ.
2229) Bǎ dègùnnen bɛ cinni kɛ, n'o tɛ, cinnifɛn tɛ.
2230) Kùn tɛ bɔ fɛn min na, mùɲù t'o ɲɛ̀.
2231) Mɔ̀gɔ min tɔgɔ ye «cɛ̀sɔn» ye, don dɔ, bǎn dɔ nà ye à la.
2232) Tɛ̀mɛdàmàkan bɛ bǒ tila sabali la.
2233) «N tɛ kɛ̀lɛ fɛ̀, ǹka n kà to n dɔ̀ngɔ la».
2234) Sìgì tɛ jù ban, ǹka à b'a tɛ̌ntɛ̀rɛn.
2235) Don dɔ sògònin fòrònni bɛ don dɔ fɛlɛ diya.
2236) Don jànyàna cogo o cogo, à sebali tɛ.
2237) Mɔ̀gɔ b'i mùɲu san'i màgo kà ɲɛ̀, mɔ̀gɔ̀ t'i mùɲu san'i kà sà.
2238) Dònso ntàràbàsìgìla tɛ sògo bon k'a jɛ̀.
2239) Dùgàmàsàkɔrɔ ko : «Nàfa bɛ sìgìli la».
2240) Dùgàmàsàkɔrɔ ko : «An k'ǎn sìgi !
Sìgi bɛ ko dɔgɔman lasàa».
2241) Fɛn bɛɛ bɛ taa kà sègin sabalibaga mà.
2242) Fiyenya wo, nàbàràya wo, dosokɔrɔba ye dɔ kɛ nìn bɛɛ la.
2243) Ni fòolo bɔra i kan na, ni i bɛ i kò, i bɛ à kò, ni i bɛ i mù, i bɛ à mù, ǹka à nège tɛ i la.
2244) N'i ye sìgi diyalen ye, dɔ b'i da dɔ ye.
2245) N'i ye sìgi diyalen ye, dɔ nalonman.
2246) Ni mɔ̀gɔ min ye i ka bonkɔnɔtakurun sìsìma bɛɛ labɔ, i nà tila kà kɔnɔgàn.
2247) Ni syɛ̌ sěn ma cɔ̀rin, mùrù tɛ da à kan na.
2248) Ntòrìkulu dɛ̀ɛndɛ̀ɛnbaga, ò ye dùsùmànɔ ye.
2249) Tɛ̌gwe kùn tɛ bìlen don kelen.
2250) Denmisɛnnin taamakɛlaba, n'i kɔ̀rɔ̀la, i nà sìgi.
2251) Kɔrɔtɔ Ala mà dè bɛ nà ni gajɔ ye, n'o tɛ, ni su kòra, yɔrɔ bɛɛ bɛ kɛ suma ye.
2252) Kɔrɔtɔ bɛ kɛ sufɛto kɔrɔ, n'o tɛ, à tɔ̌ bɛ gàn kà kɛ dàràka ye.
2253) Sǔ dalen dìngɛn kɔnɔ tìle sàba k'a galaka jǎ'n bɛ.
2254) «An taa ! » ye tìɲɛ ye, «An taa ! An taa ! » bòlìko b'i kɔnɔ.
2255) «An taa ! An taa ! » laban ye bòli ye.
2256) «Bɔ n ɲɛ ! 'Bɔ n ɲɛ» laban ye bòli ye.
2257) Cɛ̀goni b'a ta bɔ tòsira sumalen na.
2258) Cɛ̀kɔ̀rɔ̀ba la «N tɛ nìn dɔwɛrɛ kɛ», ò ye dalateliya ye.
2259) Dɛ̀gɛ man kalan. «À mìn ! I kà gàlàma di yàn ! » dè ka kalan.
2260) Kɔ̀nɔ̀nin pan kojugu bɛ tɛ̀mɛ à ɲàga la.
2261) Mɔ̀gɔ bɛ kɔrɔtɔ sannafɛn dɔ jìgìnko kɔrɔ, n'a jìginna, à bǒ b'i ɲɛ nɔrɔkɔ.
2262) «Nìn tɛ kɛ ne na, nìn tɛ fɔ ne mà ! » ko duman caman nà kɛ i kɔ.
2263) Ni denmisɛn ye cɛ̀kɔ̀rɔ̀ba ka syɛ̀woro tà, n'à bòlìla à nɔ̌fɛ̀, à dunko bɛ jìgin à kɔnɔ.
2264) «Nìn tɛ fɔ ne mà, nìn tɛ kɛ n na» ò bɛ fɔ cɛ̌ min mà, i nà taa i mìn ǒ mùso ka fiɲɛn na.
2265) Ni mɔ̀gɔ y'i funu Segu dɔgɔ la, i bɛ sìgìyɔrɔ bìla mɔ̀gɔ tɔ̌w ye.
2266) Ni ntugannin ye ɲɔ̀bùfyɛ̀law kɔ̀n, à tɔ̌ nà kɛ gèndèdàlàsigi ye.
2267) Ni sǔ kɔrɔtɔra à kòbagaw kɔrɔ, à ni nɔgɔ bɛ lajà lahara.
2268) «Bìlàkòjùgùya ye ne màgo sà», i ye à ni ko wɛrɛ jɛ̀.
2269) Bìla-n-sɛ̌n-fɛ̀ tɛ ji-kɛ-n-kàn da.
2270) Don o don dànkàsegin tɛ ji-kɛ-n-kàn fòro da.
2271) Dègè-dege bɛ kɔ̀nɔ̀nin se panni na .
2272) Dònsòya la basi ye timinandiya ye.
2273) «Dǒn ! Dǒn ! Dǒn ! », à bɛ bǎ ladòn bàbon kɔnɔ.
2274) Dɔɔnin-dɔɔnin ye caman ye.
2275) Dɔɔnin-dɔɔnin, kɔ̀nɔ̀nin bɛ à ɲàga da.
2276) Farakurun bìnnen jàbali dankan na, ni don ma jànya, wòyo nà i kɛ falema ye.
2277) «Fyɛru-fyɛru» tɛ tɔ̌ to sèrìba la.
2278) Kɛ̀rɛ̀fɛ̀làminɛn tɛ sèrìba to.
2279) Kankɔrɔ lanɔ tɛ tɔ̌ to sèrìba la.
2280) Ji bɛ dòn kɔ̌ la dɔɔnin-dɔɔnin.
2281) Kòlònlàtɔ̀mɔ̀na bɛ sègi fa.
2282) Korominɛwulu mɛn o mɛn, à bɛ mìnànfali mìnɛ.
2283) Mɔ̀gɔ tìgɛ̀len bɛ korominɛwulu la, ǹka à somɔgɔw bɛ naji mìn.
2284) «N tɛ taa ci wɛrɛ la» ka jugu wòkɔ̀nɔ̀fɛn mà.
2285) Mɛn-ɲɛna-kɔnɔ tɛ se kà sì-ɲɛ̀-nà-kɔnɔ den tà.
2286) Ni fɛn sìgìra ta kàn, n'an ye ta kǔndòn sɔ̀n, n'à mɛnna cogo o cogo, à na mɔ̀.
2287) «Nìn tɛ kùn bɔ, nìn tɛ kùn bɔ ...», n'u bɛɛ lajɛ̀ra ɲɔgɔn kàn, nà kɛ kùnbà kelen ye.
2288) Sènɲɛ̀ kelen tɛ togo ncɔ.
2289) Sìgi ka fìsa màyɛlɛma ye.
2290) Sirasuma bɛ nɛ̀gɛ ban.
2291) Sɔn ko kelen tɛ boli diya.
2292) Taa-ni-kà-sègin bɛ gèsètɛnɛ diya.
2293) Sìgìsogo bɛ mɔ̀ sìgìtɛntɛrɛn ɲɛna.
2294) Amadi jo tɛ ko dɔ la, à tɛ wɛ̀rɛ cɛ̀kun bɔ.
2295) Bùgɔ̀li min bɛ bàma bɔ ji la, ò ye bùgɔ̀li dǎn ye.
2296) Cɛ̀kɔ̀rɔ̀bànin dɔ tɛ fa (sa), ǹka i b'i sìgìtuma kɔ̀lɔ̀si.
2297) Tɔ̀ bila man ɲì, ǹka bɛɛ dun fana tɛ bɛ̀n.
2298) Don o don wòròkùnkùrùnɲimi ka fìsa don kelen wòròpàɲɛ̀ɲimi ye.
2299) Dà-fɔri ka fìsa à sunbɔ ye.
2300) Dònì bilen tɛ soda dɔn.
2301) E ye kàsa tɛ̀mɛ kɔnɔ wɔɔrɔ kàn.
2302) Hakɛ bɛ duniyako bɛɛ la.
2303) Hakɛ bɛ sòfasan kusama na.
2304) N'i ye fàli sòkɛ̀bà boli, à bɛ dɛsɛ.
2305) Kɔ̀nɔ bɛ se kà pan ni ji min ye, à bɛ ǒ dɛ̌ mìn.
2306) Mɛnɛmɛnɛnin dònìncìnìntàla ka fìsa à dònìba tàla ye.
2307) «Mìsi ye kogo tà», - «À bɛ̀rɛ̀màkogo dòn».
2308) «Mìsi ye kogo tà» – «À ɲɛdonnakogo dòn».
2309) Ntòri bɛ kàsi à bɛ̀rɛ̀màji la.
2310) N'i ye dosokɔrɔjan kɛlen ye kà jàkuma mìnɛ, i b'a sɔ̀rɔ : à ye dosokɔrɔ ka ko kɛ.
2311) N'i y'a mɛn kunatɔ da la ko : «An kà sòli kà bɔ̀gɔ bɔ̀n», sàbɔgɔ nì t'a la.
2312) Kɔ̀nɔ̀nin kili yèlèkè-yèlèkè-kojugu b'a cì.
2313) Kɔrɔfɔ man gɛ̀lɛn, à tɛ ban, ǒ dè ka gɛ̀lɛn.
2314) Mɔ̀gɔ bɛ dɛ̀gɛ mìn, kà sɔ̀rɔ à m'i saran.
2315) Mɔ̀gɔ bɛ se ko dɔ la, ǹka i b'i tɔ̌ to.
2316) Mùrùnin dadiya kojugu b'a tǎn fara.
2317) «N dɛ̀mɛ kà n den kolo ! » ǹka e bolokuru ɲɛ sègin, den wolobaga tɛ jɛ̀n ni ò ye.
2318) N'a fɔra ko : «Dànsagon man ɲì». «Man ɲì» kɔrɔ tɛ dɔ wɛrɛ ye : n'i y'a dǎn sàgon, à tɛ fara i la fɔ à kà i sàgon.
2319) N'a fɔra ko : «Ji bɛ jàba ɲɛ̀», i kàna i kùnu k'à turu.
2320) N'a fɔra ko : 'Ko tɛ tɛ̀mɛ à dàma kàn', ni bìlàsìràlìla ye dùgu tɛ̀mɛ, ǒ tɛ̀mɛ̀na à dàma kàn.
2321) N'a fɔra : 'Ko tɛ tɛ̀mɛ dàma kàn', ni gèsètɔ̀nɔ̀na ye gèsèkani tɛ̀mɛ, à tɛ̀mɛ̀na dàma kàn.
2322) N'a fɔra : «Ko tɛ tɛ̀mɛ dàma kan», ni naminɛna ye dùgu tɛ̀mɛ, ǒ tɛ̀mɛ̀na à dàma kàn.
2323) Tòntan tòfyɛ, tòtigi nà sanfiɲɛ wuli.
2324) Nàmàye tɛ kùn ye, ǹka à la burubaraki, ò ma fɔ.
2325) Ni fìfàlìla mɛnna sèn na, sanfiɲɛ nà wuli à la.
2326) N'aw ye tu bɛɛ kɛ kɔ̀mɔ dògòyɔrɔ ye, mùso bɛ bǒ kɛ minni ? '
2327) Ni kɔ̌w bɛɛ kɛra kɔ̀mɔ̀màkɔ ye, bìlakòrow bɛ kò min ? '
2328) N'i bɛ suma fèere, ni fìtiri sera, i bɛ dɔ bɔ à sɔ̀ngɔ la, n'o tɛ, à bɛ gàla.
2329) N'i ye ɲinɛwo sèni ni kòlònkala ye, wǒ bɛ geren.
2330) N'i ko i bɛ nkɛɛrɛnwo sěn kòlònkala la, i b'a dageren.
2331) N'i ko i bɛ surakabilen bìlènmàyɔrɔ bɛɛ bɔ à la, i bɛ se kolo mà.
2332) Ntòri fìlìkojugu b'a bìla sumayayɔrɔ la.
2333) Ntòri fìlì-kojugu bɛ taga san fɛ̀.
2334) Nu tɛ fyɛ, à tɛ fòron, ò tɛ tìɲɛ ye.
2335) ɲɛboso dǎn ye ntɔ̀nkɔɲɔ ye.
2336) ɲɛŋunutigɛ dǎn ye kàmànkun ye, n'a tɛ̀mɛ̀na ǒ kàn, à bɛ kɛ kɔfilɛ ye.
2337) Sǎ sɛ̀gɛ̀nnen bɛ mɔ̀gɔ cin.
2338) Sìgì tɛ mɔ̀gɔ sɔn, yaala-kojugu bɛ mɔ̀gɔ lase ko jugu mà.
2339) Cɛ̌ bɛ iko waraba : n'i ye à nɛgɛn, i bɛ yɛ̀lɛn à kàn.
2340) Ni nɛgɛnni ma fɛn o fɛn ɲɛ̀, diyagoya t'o ɲɛ̀.
2341) N'i ye jùru bìla girinman na, n'i y'a sàma dɔɔnin-dɔɔnin, i bɛ t'a mìnɛ comu !
2342) «An k'ǎn sìgi ! » – «Min jǔ bɛ nkuradingɛn da la, ǒ sèn t'a la».
2343) Baji jàra', ò ye tìɲɛ ye. «Jitalaw y'a jà», nkàlon dòn.
2344) Bà tɛ taa ntɔmɔ̀lon na bà ye.
2345) Fa fìlà tɛ bɛ̀n kɔnɔ kelen na.
2346) Bò tɛ kɛ, à tɛ cì, ò ye nkàlon ye.
2347) Bolo tɛ à kɔfɛfɛn tà.
2348) Bolokɔni kelen, à tɛ bɛ̀lɛ tà, n'a y'a tà, mana b'a la.
2349) Janni ka di ɲɔ̀gɔ̀mɛ ye, ǹka à kɔkuru tɛ sɔ̀n.
2350) Màsàya sìgìli ka di kaana ye, ǹka à ku tɛ sɔ̀n.
2351) Sìgìli ka di bàma ye, ǹka à ku tɛ sɔ̀n.
2352) Sònsòròli ka di bàma ye, ǹka à ku b'a nège bɔ à la.
2353) Jiriladɔn bònyàna cogo o cogo, kòlòn tɛ sɔ̀rɔ à la.
2354) Kà mɔ̀gɔ sàba jɛ̀ kùlùsì kelen na, dɔ ka lèbu bɛ à la.
2355) Kɔnɔndennin kelen tɛ se kà denmisɛnnin fìla ɲɛnajɛ.
2356) «Kàrìsa, i da bɔ n ka kuma na ! ', ò ye tìɲɛ ye, ǹka 'I tulo bɔ n ka kuma na ! », ò ye nkàlon ye.
2357) Kɔ̀ jugu tɛ tìgɛ, ǹka jɔ̀ tɛ kɛ à da la, ò tɛ tìɲɛ ye.
2358) Kuyuda ni siramugumin tɛ ɲɛ̀.
2359) Mɔ̀gɔ b'i tugu kà ŋuna, mɔ̀gɔ̀ t'i tugu kà wɔ̀si.
2360) Mɔ̀gɔ kàna i kùnkolo dòn bànfula fìla kɔrɔ.
2361) Mɔ̀gɔ̀ kelen tɛ se ka bùgu fìla bǎw bɔ.
2362) Suruku sògo-fìla-gɛn, dɔ bɛ taa k'i dàn.
2363) Mɔ̀gɔ̀ kelen tɛ se kà kɔ̀-dùmàn-fìlà-jɛgɛ mìnɛ.
2364) Mɔ̀gɔ̀ kelen tɛ se kà sònsan fìla gɛn ɲɔgɔn fɛ̀.
2365) Mùrùnin da diyara cogo o cogo, à tɛ se k'à yɛ̀rɛ kàla dɛsɛ.
2366) Mùso dè bɛ soma wolo, n'o tɛ, mùso tɛ kɛ soma ye.
2367) Ni jǔ wulila, kùlùsi tɛ to sìgi rɔ.
2368) N'i sùgòra ko : i ye kunatɔ ye cɛ̀kàlàda la, ni dùgu jɛra, n'i y'a bolo ye, i n'à dɔn ko tìɲɛ̀ tɛ.
2369) Sirafilataamabaga, à sěn wàgàlen bɛ.
2370) Sòlì-kà-bɔ fìla tɛ ɲɛ̀ sɔ̀gɔ̀màda kelen na.
2371) Tùlìkɛ̀la fìla tɛ ɲɛ̀ konkolo kelen kàn.
2372) Boli bɛɛ ni à sɔnkan dòn.
2373) Kalo bɛɛ ni à tòfiri dòn.
2374) Bɔ̀gɔ ma dɛsɛ dibininkurun mà, à n'a jɔ̀kundama dòn.
2375) Kogoninkurun sùrùnya bɛɛ tɛ bɔ̀gɔ̀dɛsɛ ye.
2376) I ka dun filɛ ! I ka bǎ filɛ ! '
2377) Ni ba y'i da cogo min, bòso b'a mɔ tèn.
2378) Ni da digira i la, i nà ɲɛ wɛrɛ yɛ̀lɛ̀ma.
2379) Ni fiɲɛ yɛ̀lɛ̀màna, ɲɔ̀fyɛ̀muso b'i yɛ̀lɛ̀ma.
2380) E taara dùgu min na, n'i y'a sɔ̀rɔ ù bɛ surukukasi kɛ, n'i ye bàkasi kɛ, ù b'i dun.
2381) N'i taara dùgu min na kà ta'a sɔ̀rɔ : bɛɛ jɔ̀len i sèn kelen kàn, n'i tɛ ko laɲini na, i fana ka kan k'i jɔ̀ i sèn kelen kàn.
2382) N'i ye fini sɔ̀rɔ bolo min kàn, i b'a kǎn tèn.
2383) Da min tɛ fìla fɔ, ò tɛ taa wùlu yaalayɔrɔ.
2384) Fini tɛ kɛ dɔ̀lɔ ye, ǹka à kùnfàlènɲɔ bɛ kɛ à ye.
2385) Dàkisɛ tɛ kɛ dɔ̀lɔ ye, ǹka à kùnmàfalen bɛ kɛ à ye.
2386) Syɔ̀ tɛ kɛ dɔ̀lɔ ye, ǹka à kùnfàlènɲɔ bɛ kɛ à ye.
2387) Syɔ̀ tɛ kɛ dɛ̀gɛ ye, ǹka à kùnmàfalen bɛ kɛ à ye.
2388) N'i ye bùgu dɔ ncɔ tà k'ǒ sìgi bùgù wɛrɛ kùnna, n'a ma bònya, à bɛ dɔgɔya.
2389) N'i ye i ba ka ko cogo dɔn, i bɛ à ka dɔ̀lɔ̀dɔgɔ tìgɛ so màsùrùnna.
2390) Sǐ bɛɛ ni à dunkɔngɔ dòn.
2391) Syɔ̌ tuluma ka di ɲintan da la.
2392) À kǔn sɔ̀gɔ̀ra cogo o cogo, jǎnko à jòli kà bɔ.
2393) Bòlìbaga ɲɛ bɛ wàda la.
2394) Basa tɛ kùlùsi kala, n'a m'a ku bɔyɔrɔ bìla à la.
2395) Boloɲɛ kelen tulu tɛ sàma mù.
2396) Mɔ̀gɔ̀ tɛ i ka sàmàfàgàmugu tiɲɛ sònsànnin na.
2397) Fàli bɛ se tɔni kelen kɔrɔ, ǹka à t'a tà sènɲɛ̀ kelen.
2398) Sènɲɛ̀ caman kɛ ka fìsa dònìbàta ye.
2399) Jàgòkɛ fura duman ye to-n-sɔ̀ngɔ-na ye.
2400) Jelekala ka teli kɔ̀rɔ̀ti ye.
2401) Kabakuru ka teli nkalangɛ ye.
2402) Mɔ̀gɔ man kan kà bere to à bolo, wùlu k'à cin.
2403) Ni sǎ bɔra kà bere min to i bolo, i b'o kɛ k'à cì.
2404) Ni bànàbàgàtɔ fura kɛra koɲuman, à bɛ sini ye.
2405) Ni cɛ̌ màlòyàra à mùso mà, à tɛ gàrìjɛgɛ sɔ̀rɔ.
2406) Fɛlɛ bɔdon tɛ wùlùden tàdon ye.
2407) Ni fɛlɛba bɔdon kɛra i wùlùden tàdon ye, i tɛnà naji mìn dɛ !
2408) Ni mɔ̀gɔ bìnna kɔ̀lɔn kɔnɔ, à tɛ se k'i yɛ̀lɛn, ni sènnàdingɛn t'a la.
2409) Ni mɔ̀gɔ min ni sìrìla ɲamafu la, i kàna bɔ kɔ̀da la ! '
2410) Ni mɔ̀gɔ sàgo bɛ kà dòno màra, à ka syɛ̀muso kɛ à filanan ye.
2411) Ni sɔ̀rɔ bɛ bɔ̌n na, e k'i yaala tentegematigi nɔ̌fɛ̀.
2412) Ni tu ma gòsi, à kɔnɔnafɛn tɛ dɔn.
2413) N'i b'a fɛ̀ kà jo sɔ̀rɔ buntèni fɛ̀, i k'i ka yɔrɔ furan k'à jɛ.
2414) N'i ma warajugu fàga, i tɛ à ɲàmàlakari sɔ̀rɔ.
2415) N'i m'i da nkɔ̀yɔ kɔrɔ, i t'a dùgùmàden bɛɛ ye.
2416) N'i ni kunatɔ bɛ kɛ̀lɛ jèbara nɔ̌fɛ̀, i y'a gonkun to à la.
2417) N'i y'a ye mɔ̀gɔ min ni kunatɔ bɛ kɛ̀lɛ misɛ̀li nɔ̌fɛ̀, à jùlàgaari tora à la.
2418) Sabu ni sabu bɛ mìsìba kǔn se gajiri mà.
2419) Sani i kà mɔ̀gɔ dège jɛgɛdun na, i k'à dège mɔni na.
2420) Sǒ bɛ kɛ bàkɔ̀rɔ̀nin ye waati min, ǒ bɛ̀rɛ̀màkirikɛ, ǒ ka da ò la.
2421) Sònsan fàgàbaga ma tila foroko ko la.
2422) Dàbàli ka fìsa tòfanga ye.
2423) Kègùya ka fìsa fànga ye.
2424) Tàasi bɛ jɛgɛ diya.
2425) À bɛ dɔɔnin-dɔɔnin-taamabaga ɲɛna ko à ka kègun, jɔ̀-serete ka kègun à ye.
2426) Fula, i bɛ fɔlɔ dɔn, i tɛ filanan dɔn.
2427) Kègùyàkojugu laban ye nalon ye.
2428) Kɔ̀nɔ̀nin dabɔlɔjanw bɛ se ɲɔgɔn ɲɛnɔfɛn bɔcogo la.
2429) Kɔ̀nɔ̀nin dakalamajan fìla, òlu tɛ ɲàma tà ɲɔgɔn ɲɛ kàn.
2430) Mɔ̀gɔ kègùyàra cogo o cogo, i bɛ syɛ̀nabara sàn dɔgɔ la.
2431) I kègùyàra cogo o cogo, i bɛ tìgàtoli ɲimi.
2432) Ni mùso dàlilu banna don o don, à bɛ sà ò don.
2433) N'i bɛ syɛ̀tigi ka syɛ̀dèn kelen ɲini, i kà taa à ka syɛ̀ba deli à fɛ̀.
2434) Wùlu welelen bùgɔ ka di.
2435) N'i ko i ye wɔ̀lɔ ye, ne bɛ ɲɔ̌ kɛ ne tɛgɛ la k'ǐ mìnɛ.
2436) I bɛ kɔ̀nɔ̀ntɔn dɔn, ne bɛ tan dɔn.
2437) Subaga yɛ̀lɛ̀n kelen b'i to suya la.
2438) Kègùnman fìlà tɛ se kà jinɛ boso.
2439) Ala ka ɲì, ǹka à tɛ fɛn di mɔ̀gɔ̀ si dalen mà.
2440) 'Bɔ kà i filanw filɛ ! Filɛli dǎn dòn. '
2441) «Cɛ̌ o ! I ye tìle gàn» – «Ò tɛ baasi ye : kamalenkɔrɔ nàkɔsa tɛ».
2442) Kɔɲɔ na, kalabaanci dòni ye wugu ye.
2443) Da ko da mà : «Fìle fyɛ ! » - 'E ta ye nsìràwo ye wa ? '
2444) N'i ko i bòonsi ka jàn tasumafyɛ mà, à fyɛbaga b'i bolo.
2445) Diɲɛ bàlàwù fɔlɔ ye mùsòlànkòlònfuru ye.
2446) E filanw bɛ sòsan na, e bɛ sòkùtɛrɛmɛ la. '
2447) Làfiya ka di ni wɔ̀lɔ̀nìnji ye.
2448) Mɔ̀gɔ min tɛ sɛ̀nɛ̀ caman kɛ, ò man kan kà lɔgɔmaba tà.
2449) Sàlàya bɛ mɔ̀gɔ min na, ò man kan kà kɛ nùgùma ye.
2450) Mɔ̀gɔ̀ tɛ to so kà fòro kùngɛ̀lɛ̀ya dɔn.
2451) Mɔ̀gɔ̀kolon nàna sènnɔ caya diɲɛso kɔnɔ kà mɔ̀gɔ kun dafa. Mɔ̀gɔ̀kolon sàra : wùlu sàra bamana na.
2452) Nàntànkolon sàya ye seli ye.
2453) N'i y'a mɛn : «Dunanya ye dìbi ye», kàbi i b'i ka so, tajisɔngɔ man nɔ̀gɔ i mà.
2454) Ntɔ̌n bɛ ɲɔ̌ dun, ǹka à tɛ cikɛbuguri cɛ̀.
2455) Sìgì-n-bolo-mà sɔncogo tɛ Ala kɔnɔ.
2456) Wùlu min tɛ sɔ̀n kungotaa mà, ǒ sɔ̀n tɛ dɔgɔya.
2457) Sìgì-tɛntɛrɛn dǎn ye gàkulu ye.
2458) Sùnɔ̀gɔ̀kan bɛ bɔ bon caman na, mɔ̀gɔ̀ tɛ yèn.
2459) Ni dàbàkàlànkɔyɔ ma bɔ i bolo la, à nà bɔ i sěn na.
2460) Yaala kojugu bɛ mɔ̀gɔ coron.
2461) Ni kàkàla ma so kɛ, i nà taa.
2462) Tungan man di fùgàri la.
2463) N'i ma ciya kɛ so, i nà taa à kɛ mɔ̀gɔ̀ wɛrɛ ye diɲɛ fɛ̀ diyagoya la.
2464) Yɔrɔ kelen dùgùmɛnɛ tɛ à cin.
2465) Bamanankɛ kà i bàn dàbàkala la, bamananmuso kà i bàn jɛ̀nɛ̀kala la, aw tɛ̀mɛ̀sira bɛ aw kɔnɔ.
2466) N'i ma à kɛ i fǎ ye, i m'a kɛ i ba ye, i nà sònyàli kɛ.
2467) Basa sènkɔrɔdòn-don ka di ntòri ye.
2468) Basalamɔgɔ bɛ yɛ̀lɛn, ntòrìlàmɔgɔ tɛ yɛ̀lɛn.
2469) Cɛ̀-là-bànmuso da lankolon tɛ.
2470) Fìnìkura min ma se kà nɛnɛ bɔ mɔ̀gɔ la, ǒ fìni kɔ̀rɔ̀len tɛ se kà nɛnɛ bɔ mɔ̀gɔ la.
2471) Fòròba la bòmìsɛ̀nkɛ, ò bɛ dɔgɔdonforo tiɲɛ.
2472) Hàkɛ bɛɛ bɛ bìla kà làhara kɔ̀nɔ, cijugukɛ hàkɛ bɛ bɔ diɲɛ na yàn.
2473) Kungowùlùnin min y'i ta kɛ sùnɔgɔ ye, ò tɛ kàmi mìnɛ.
2474) N'i ye jùru kòlòbòkàlàbà-don kɔ̀lɔn kɔnɔ, à bɛ bɔ ni kòlòbòkàlàbàjinin ye.
2475) Màkàrìtɔ̀sigi tɛ fosi bɔ ɲani na.
2476) Màlo tɛ fùgàri la.
2477) Mɔ̀gɔ min t'a fɛ̀ kà wɔ̀si, n'a kɔ̀rɔ̀la, à bɛ delili kɛ.
2478) Nà kɔsa tɛ syɔ̀bɔ da dɔn.
2479) «Nà n sàmà ! » tɛ mɔ̀gɔ bɔ kɔngɔ la.
2480) Ni cikɛbali ye jìgìɲɛ dila, fɔ n'a ye à fèere, n'o tɛ, ɲɔ̀ tɛ k'a la.
2481) Ni e ma i gɛ̀lɛ̀ya, dɛ̀gɛ nà ban kà e to gàlàma ɲiniyɔrɔ.
2482) Ni fɛɛrɛtɔ y'a bàn dɔgɔɲini na, nɛnɛ na à nà sòli-kà-bɔ caman kɛ.
2483) Ni fulakɛ ye min kɛ da-kà-sìnɔgɔ la mìsìdenw kɔ, n'a wulila, à b'o ɲɔ̀gɔn bòli kɛ.
2484) Ni kàkàla ma so jɔ̀, à na bùgu jɔ̀.
2485) ɲɛ fɛrɛlen bɛ bǒ da.
2486) Sàlàbàgàtɔ nège ka bòn à wale mà.
2487) Sàlàbàgàtɔ ye fàden sàgo ye.
2488) Sìgì tɛ jù ban, bololankolon ɲì tɛ.
2489) Sìgì tɛ mɔ̀gɔ sɔn.
2490) Sìgì tɛ mɔ̀gɔ̀ sɔn n'i ma kɛ mɔri ye.
2491) Sògo ka fàsan, mùru da ka go.
2492) Sòǹsànnin ma ci kɛ à fǎ ye, à fǎ fana ma mùso furu kà d'a mà, ù si ka jùru tɛ si la.
2493) Yɛ̀rɛ̀nɔ̀bɔ ni kɔnɔjuguya tɛ bɛ̀n.
2494) Mɔ̀gɔ̀ lànkolon tɛ sàba fàga.
2495) Kàrìsa ye «mìn-tɛ-bɔ̀n-tɛ» ye.
2496) Bamànan bànnen tɛ se syɛ̀dènsu kɔrɔ.
2497) Hɔrɔn sɔ̀nnen bɛ fàlìsu sàma, nka à bànnen b'a fɔ : 'Syɛ̀si ka girin ! '
2498) «N tɛ se nìn baara la», ò ye «N bànna» ye.
2499) Burufyɛla bɛ dège, ǹka «Fiɲɛ tɛ n kɔnɔ», ò tɛ se kà dège.
2500) Yɛ̀rɛ̀ɲìnì-boli ni kɔnɔnajuguya tɛ bɛ̀n.
2501) N'a fɔra : «A'ye nsǒn bɛ̀n ! » ni mɔ̀gɔ min ko : «A'ye mùn fɛn bɛ̀n ? », à ye dɔ mɛn.
2502) Bɛɛ tulo bɛ màdùmànweleli la, ni màgòmànweleli sera, bɛɛ kɛra tulogeren ye.
2503) Sǒ kɛ̀rɛ̀tɔ ɲɛ bɛ sira la, à tɛ taa à fɛ̀.
2504) Finiden kùnnàgɛlɛn, n'a ma tara dàga jǔ la, à nà taa kànga fɛ̀.
2505) Sùnɔ̀gɔ̀bàgàtɔ kunu ka di tugubaganci ye.
2506) Tulogeren wele ka di tulogɛlɛn ye.
2507) Cɛ̀kàlàtùkɔ̀nɔ̀misi bànnen tɛ fulakan mɛn.
dunugne seleke naani ntolatanba in kama mali duguw la
dugu misèn ni dugubaw.
dunugnè ntolatanba in bè lajè tele ani arajo kunnafonidilaw fè;
Zantigila ye dugu ye min ni bamako cè ye kilo 70 ye sogo feerela dô bè ka televizion kunbabadô sigi a ka yôrô la dugu môgôw bèè
[ba dunnen.]
n ye a tigɛ ka a da nin na.
a kɛra kungosogow ye.
u ko ko u bɛ ka u ba dun.
u ye ba kelenkelen dun sa.
a sera sonsannin ma.
sonsannin tagara a ba dogo nsirawo kɔnɔ.
badun sera sonsannin ma.
u ye sonsannin ba nyini ka a nyini ka a nyini, a ma ye.
sonsannin ko ale ba bolila, ale ba tununna, ale te a ba yɔrɔ dɔn.
basi te, u ma kuma.
ni dumunni sera, sonsannin be dumunni ta, a be taga i jɔ nsirawoda la.
a be a fɔ a ma:
ma, juru lajigin, n tagara n ta bila nsirawo.
kɔrɔjara ye a ta dun, n tagara n ta bila nsirawo.
kɔrɔsanin ye a ta dun, n tagara n ta bila nsirawo.
kɔrɔsuruku ye a ta dun, n tagara n ta bila nsirawo.
kɔrɔsama ye a ta dun, n tagara n ta bila nsirawo.
ni o kɛra, ba be juru lajigin.
a be duminni di a ma, a be taga.
dumunnidituma, dumunnidituma, sonsannin be to ka a kɛ.
don dɔ suruku ye o dɔn.
suruku ma kuma.
suruku tagara ka taga a kan diya numuw fɛ.
ko a ye n kan diya kosɛbɛ dɛ.
ja sonsannin tagalen be a badogonsirawo la.
a tagara.
u ye a kan diya ko :
wa ni i ye kolokurun min ye, i kana o ta dɛ.
a ko ayiwa, ko basi te!
a tagara, a tagara a sɔrɔ kolokurunba binnen be.
o tulu bɛ bɔra.
a ye o ta ka o dun.
a kan goyara.
a tagara i jɔ:
ma, juru lajigin, n tagara n ta bila nsirawo.
kɔrɔjara ye a ta dun, n tagara n ta bila nsirawo.
kɔrɔsanin ye a ta dun, n tagara n ta bila nsirawo.
kɔrɔsuruku ye a ta dun, n tagara n ta bila nsirawo.
kɔrɔsama ye a ta dun, n tagara n ta bila nsirawo.
ba ye ko e, ne te fili e ni ne den kan ma, nin te ne den kan ye.
a tagara, den nana.
ma, juru lajigin, n tagara n ta bila nsirawo.
kɔrɔjara ye a ta dun, n tagara n ta bila nsirawo.
kɔrɔsanin ye a ta dun, n tagara n ta bila nsirawo.
kɔrɔsuruku ye a ta dun, n tagara n ta bila nsirawo.
kɔrɔsama ye a ta dun, n tagara n ta bila nsirawo.
ba ye juru lajigin, a ko :
suruku tun nana yan bi de, n den.
a ko n ma, i kana fili ne kan ni mɔgɔwɛrɛ kan ma dɛ.
ni mɔgɔ o mɔgɔ nana, i kana sɔn ka juru lajigin dɛ.
ni o te, u be i dun dɛ.
ko ayiwa, ko basi te!
o dugujɛ, suruku tagara a kan diya.
ko wa ni i ye kolokurun min ye bi, i kana o ta dɛ.
ko ayi, ko ne te a ta.
a tagara, a tagara sa.
a ma sɔn ka kolokurun ta.
a tagara i jɔ:
ma, juru lajigin, n tagara n ta bila nsirawo.
kɔrɔjara ye a ta dun, n tagara n ta bila nsirawo.
kɔrɔsanin ye a ta dun, n tagara n ta bila nsirawo.
kɔrɔsuruku ye a ta dun, n tagara n ta bila nsirawo.
kɔrɔsama ye a ta dun, n tagara n ta bila nsirawo.
ba ye juru lajigin, sonsannin ba jiginna.
ko a be na dumunni minɛ yɔrɔ min na, a ye a minɛ ka o dun.
n ye o ta yɔrɔ min, n ye o bila yen.
Famori et sa mère sorcière
Talen la kojugu ma ɲi, dɔɔnin la lɔn ka fisa
Nin kɛra subagamusoba dɔ lɔn ye.
A mana den o den sɔrɔ a b'o dun.
Ayiwa, a tora den dumu na, ka to den dumu na, fɔ laban na, a ka bangin laban tuma yɛrɛ, a nana den kelen sɔrɔ. O kɛra cɛ ye. A dencɛ nin tɔgɔ ko Famori.
A ko ko a b'o den ɲanama ta yɔrɔ mi na ko k'o dun, o ko ko :
"Ee n ma!
ko sani i ka n dumu, i t'i lɔ ne ka kɔlafa dɔɔnin? Ne kɔlafalen sogo, o ni ne tannamanin kunbilennin nin sogo, ko jɔn lo ka di?"
A ko : "N den ! o ye tiyɛn ye.
Mɔgɔ be den dɔ wolo, o ka kɔrɔ i ye."
A d'o to yen, a ka kɔlafa.
A kɔlafalen, lon dɔ la, k'a bina a ta ka dun.
A ko ko : "Ee n ma !
e ka ne kɔlafalen nin dumu nin cogo la tan ! Ko i tun ti lɔ ne ka tɔgɔma ! Ne tɔgɔmalen, o sogo ani ne kɔlafalen sogo, ko jɔn lo ka ca ?"
A ko a ma ko : "O ye tiyɛn ye".
Ko : "mɔgɔ be den dɔ wolo ko o be kɔrɔya i ye".
A y'a to yen.
A ka kunbaya fɔ ka ɲunuma ka tila ka tɔgɔma. A tɔgɔmalen, lon dɔ la, a ko k'a b'a dumu.
A ko : "Ee n ma !
ko i t i lɔ, ne mana kɛ bilakoro kunba ye. O sogo ni ne tɔgɔmalen tanga nin sogo, ko o jɔn lon ka ca?
A d'a to yen fɔ a ka kɛ bilakoro kunba ye, ka basafaga damina dɔɔnin dɔɔnin, ka kɔnɔ bon damina dɔɔnin dɔɔnin.
Lon dɔ la, a ko k'a b'a dumu.
A ko ko : "Ee n ma !
I tun t i lɔ n bi fini ta; ne mana kurusi ta, nɛgɛ ɲuman mana yɛlɛ ne na tuma min na, ne kunbaba wagati, o sogo ani ne sisannama sogo, o jɔn lon ka ca ?"
A ka a di ninnu ma ikɔrɔ, o be taa fini ta. San fila, san saba.
Lon dɔ, a ko a b'a dumu ikɔrɔ.
A ko ko "Ee n ma!
i tun t i lo, i mana muso furu ka di ne ma; ne sogo ani ne muso sogo, o ni ne sisannama sogo, ko jɔn lon ka ca ?
A ko "N den !
o ye tiyɛn ye"; ko "mɔgɔ ye den dɔ wolo ko o ka kɔrɔ i ye".
A di muso furu ikɔrɔ k'o d'a ma.
Muso furulen ka di a ma, lon dɔ, a bɔra ko a b'a dumu.
A ko : "Ee n ma !
Ko : "I tun t i lɔ ne muso mana den dɔ sɔrɔ ? o den sogo ani ne muso sogo ani ne yɛrɛ sogo, o ma ca ne ni n musonin sisannama sogo ye dɛ !"
A ko "o ye tiyɛn ye". Ko : "N den ! mɔgɔ ye den dɔ wolo, o ka kɔrɔ i ye."
A d'a to yen. A muso ye kɔnɔ ta, a muso jigina.
A muso tan-ka-jigi, o den kɔlafalen, a wara lon dɔ la ko a b'a dumu.
A ko : "Ee N ma !"
Ko : "Ne kɔnɔ k'i be so dɔ san k'o di ne ma.
A ye so san k'o d'a ma.
A k'i kara so lajanko la.
A selen so lajanko la, lɔn dɔ ra, a wara k'a bi a dumu. A wara, komi a lalen bon nɔ.
"N ka na murunin cɛɛnɛ n ka na mɔgɔfaga murunin cɛɛnɛ."
Dencɛ ko : "N ma, ko i bina i ta nin cɛɛnɛ, n ma, i ka an ta fara i fɛnɛ ta kan ?"
Alu ma sunɔgɔ bilen wa ?"
A war'i la.
A mɛna, ka mɛ, ka mɛ. A tilara ka bɔ.
"n ka na murunin cɛɛnɛ, n ka na mɔgɔfaga murunin cɛɛnɛ"
Ko : "N ma i bina i ta nin cɛɛnɛ".
A war'i la. A bɔra yen ten nin.
Famori ni a muso ni a den ye min kɛ, o ye bolofɛn bɛɛ lajɛ.
Bolofen bɛɛ lajɛlen tuma min na, alu nana ka kolonkala kuru ta k'o la ɲongɔn kan, ka fini biri o la, ka i sigi so kan.
Ka muso sigi a ɲɛ fɛ, ka muso fana den sigi a nakorɔ. A ka so dajuru ta. Ka so laboli, ka laboli, ka laboli ka taa.
A bamuso nana fɔ a kɔ yen :
"N ka na murunin cɛɛnɛ. N ka na mɔgɔfaga murunin cɛɛnɛ".
Mɔgɔ ma kuma.
A ko : "Ee, jaa, n na n fa bi an ;
"N ka na murunin cɛɛnɛ."
"Ee n bi n fa bi mɛnɛ."
Ale wilila ikɔrɔ yen, ka muru ta ikɔrɔ, ka o giridigiridi kolonkala kuru kan ikɔrɔ.
Ko "Ee", ko "Kabako! Famori sera ka nin kɛ ne la. Ka ne nɛgɛn tan!
Famori ka fini ta, n ka muso furu ka di Famori ma. Ka so san ka di Famori ma. Famori selen so lajanko laa, Famori ka nin ɲɔgɔn siya kɛ ne la tan. Ee Famori, a di koba kɛ n na."
Ko "Nka, nin te basi ye."
A wilila, a d'i cɛ siri.
K'a la sufaraba ta, ka sira mina. Ka sufaraba ta, k'i lɔ dankun nɔ.
Ko : "Sufaraba, ne lo k'i kanu ko kanu jɔn, k'e furu ko furu jɔn. Ayiwa, Famori walen mana kɛ sira min fɛ, ne bi o turu wo syan na o joli ka bɔ.
A ye sufaraba turu sira bolo dɔ kan, o nɛɛ bɔra. A di a turu fan dɔ fɛ, fɔ joli be seri. A wilila o rɔ, ka sira mina."
"Ne di sonin san ka di Famori ma, Famori ko mama o.
Ka mùsonin furu ka di Famori ma, Famori ko mama o.
Famori selen so lajanko la Famori ko ma togobere, togobere te Famori to bi.
A ye sira mina.
A wara k'wa k'wa k'wa.
A mana se dugu min na. A bi ji min yen, o bi fukali sigi ko a ka dɔɔnin kɛ.
Ko : "An bamuso b'an kɔ, k'a b'an dumu.
Ale mɛnin boli la k'a sɔrɔ ale bamuso yɛrɛ ma bɔ, nka ale b'a bamuso donkilila kan mɛna dɔɔnin dɔɔnin.
Famori kɔni wara sira o sira fɛ sufaraba b'a yɛrɛ sama k'i se yen.
"Ne di sonin san ka di Famori ma, Famori ko mama o.
Ka musonin furu ka di Famori ma, Famori ko mama o.
Famori selen so lajanko la, Famori ko ma togobere, togobere te Famori to bi faga fo bi ma o.
A ni Famori suruɲana ɲɔgɔn na.
Famori sera nkɔsɔnnin ma.
O tuma nkɔsɔnnin ye gese danna.
Nkɔsɔnnin ko ko : "Ee, alu waatɔ min ?"
An t'an dan yɔrɔ kelen lon. An ba y'an kɔ, ko a b'an dun.
"Ee, ko Nkɔsɔnnin, ko an tɛmɛna mɔgɔ caman na dɛ"
Ko "ɔnhɔn, ko ne ko a ye bisimila."
A wilila ka muso mina, k'o gosi k'o kɛ neri ye ; ka den mina, k'o gosi, k'o kɛ kulunin ye.
Ka Famori yɛrɛ mina k'o gosi k'o kɛ kafa ye.
Ka so mina, k'o gosi, k'o kɛ gese juru yɛrɛ walen ye.
"Kinti kɔrɔ kɔtikɔ
kinti kɔ klen klen
kinti kɔrɔ kɔtikɔ
kinti kɔ klen klen"
Wa, subaga muso nin mankan bɔra:
"Ne di sonin san ka di Famori ma, Famori ko Mama o.
Ka musonin furu ka di Famori ma, Famori ko Mama o!
A ka sufaraba dasama nin ka kala lɔ yen.
A b'a lɔn sisan k'a fɔ ko Famori ninnu kɔni ye yen n'ka a ɲa tɛ ale la fana.
A ko ko "Nkɔsɔnnin, i ni ce"
Nkɔsɔnnin siginin gesedan nan. "Kinti kɔrɔ kɔtikɔ kinti kɔ klen klen kinti kɔrɔ kɔtikɔ kintikɔ klen klen"
"Nkɔsɔnnin i ni ce."
"Kinti kɔrɔ kɔtikɔ..."
ko : "Nkɔsɔnnin i ni ce" "Kinti kɔrɔ kɔtikɔ..." "Nkɔsɔnnin, ko i ni ce. E te mɔgɔ lamina Nkɔsɔnnin ?
I jenikaɲimi, kasalen.
I kɛnɛ ɲimi kasalen.
I jenikaɲimi te mɔgɔ bɔ."
"N bin'i bila n kama kɔrɔ, i ti kama kɔrɔ bila bɔ, n'bin'i bila n' da, i ti da kɔnɔ bila bɔ.
Hali e te kuma ne fɛ ; foyi foyi.
Nkɔsɔnnin ko ko : "Foli ye ci ye, laminɛli ye ci ye."
Ale se lon ye a da rɔ, n'a ka di a ye, a be kuma i fɛ.
Ale sago lon ye a yɛrɛ la fana ko ko a te kuma i fɛ.
Ko i nɔ min fɔ, ko n'te kama kɔrɔ bila bɔ, i ka n bila i kama kɔrɔ tan."
Subaga muso y'a ta ka a bila a kama kɔrɔ.
A d'a tigɛ in kan.
A ko : "Ee, ee, ee."
Ko : "Jaa i ye kama kɔrɔ bila bɔ."
Ko "I ka n ta, i ka n bila i nun kɔnɔ tan."
A d'a bila a nun kɔnɔ ; a d'a tigɛ in kan."
Ko "Ee, ee, ee, ee!"
Ko "I ka n bila i tulo kɔnɔ tan."
A d'a tigɛ in kan. Ko "Ee, ee, ee, ee!
Ko : "I ka n bila i booda rɔ tan." A d'a bila yen.
A d'a fɛnkɛ o kan. Ko : "Ee, ee, ee!"
Ko : "I ka n bila i da kan."
A d'a bila a da; a d'a tigɛ in kan. Subaga muso sinna ka girin k'a kunu ikɔrɔ.
Ko: "jaa i ye dakɔnɔbila bɔ."
O tuma Nkɔsɔnnin ye a damuru fila nin, k'o kɛ ka ale nugu bɛɛ rɔtigɛ ɲori, ɲori, ɲori.
Nkɔsɔnnin ka bɔ o rɔ, ka Famori labɔ, ko o bila.
Ka tagama ka a bila sira la.
N y'a ta yɔrɔ min na, n y'a bila yen.
Piyɛri senu ka sɛbɛn fɔlɔ
1
Foli
1 Ne Piyɛri, Yezu Krista ka ciden, ne bɛ nin sɛbɛn ci Ala ka ɲɛnatɔmɔnenw ma minnu dunanma jɛnsɛnnen bɛ Pɔn jamana na, ka fara Galasi, Kapadɔsi, Azi ani Bitini jamanaw kan. 2 Aw ɲɛnatɔmɔna Fa Ala ka kolatigɛ fɛ, Hakili ka senuyali sabu fɛ, walasa aw ka Krista Yezu sago kɛ ani aw ka aw niyɔrɔ sɔrɔ a joli seri-serili la.
Mandiya ni hɛra camanba ka kɛ aw ye.
3 An Matigi Yezu Krista Fa ka tanu : A ka hinɛba kosɔn, Yezu kununni fɛ ka bɔ suw cɛ la, a ye an lakuraya ka jigiya ɲɛnama di an ma, 4 ciyɛn kama, min tɛ se ka tiyɛn, min tɛna tunun ani min tɛna kɔrɔ abada. O ciyɛn bilalen bɛ aw ɲɛ arijana kɔnɔ. 5 O ciyɛn bɛ aw ye, Ala ye aw minnu mara dannatigiya la, kisili kama, a labɛnnen bɛ ka min poyi diyɛnnakow bɛɛ labantuma.
Kanuya ani kantigiya Ala fan fɛ
6 O de kosɔn, aw ka sɛwa, hali ni ɲɛnasisi ka kan ka aw sɔrɔ waati dɔɔnin kɔnɔ, tɔɔrɔya sifaya bɛɛ dɔ fɛ. 7 Tɔɔrɔya ninnu bɛna aw ka dannaya sɛbɛ jira : Aw ka dannaya min ka fisa sanu ye, sanu min ye fɛn banta ye ani min bɛ sɛgɛsɛgɛ tasuma na. Ko o ko mana aw sɔrɔ, olu bɛɛ ka kan ka kɛ Ala majamuniko, a tanuniko ani a bonyako ye, ni Yezu Krista ye a yɛrɛ jira kokura tuma min na ;
8 Yezu, aw bɛ min kanu ka a sɔrɔ aw ɲɛ ma da a kan, ani aw ka dannaya bɛ min kan, ka a sɔrɔ aw ma a ye fɔlɔ. O de ye a to aw bɛ sɛwa cogo min, o tɛ se ka fɔ. Ani o sɛwa bɛ aw bayɛlɛma, ka nɔɔrɔ da aw kan, 9 katugu aw na kisili sɔrɔ, min ye aw ka dannaya kuntɔnɔ ye.
Kiraw jigi tun bɛ min kan
10 Kiraw ye u miiri kisili ko la, ani ka a sɛgɛsɛgɛ. Ala ka Mandiya min tun labɛnna aw ye, u ye o suda fana :
11 Krista Hakili min basigilen tun bɛ u la, o tun bɛ Krista ka tɔɔrɔw ni a kunkɔrɔtali suda u la, u ye a ɲini ka donw ni kow latigɛcogo dɔn.
12 Ala ye a jira u la, ko : Ko sudalenw kiraya sira fɛ, olu tɛna dagun u tile la fo aw de tile la. Sisan sa, ko sudalenw dagunni weleweledara aw ye mɔgɔw fɛ, minnu ye Kibaroduman lase aw ma Hakili Senu barika la, o min cira ka bɔ san fɛ, ka a sɔrɔ a tun na diya mɛlɛkɛw yɛrɛw ye ka o ci faamu.
Senuya ani jantonyɛrɛla
13 O de kosɔn aw hakili basigilen ka to, aw kana dantɛmɛnko kɛ. Matigi Yezu Krista mana a yɛrɛ jira kɛnɛ kan tuma min na, aw bɛna mandiya min sɔrɔ, aw ka aw jigi bɛɛ da o kan.
14 Aw ka kɛ iko den kololenw; nege minnu tun bɛ aw la kɔrɔlen, ka aw to kodɔnbaliya la, aw kana sama olu nɔ fɛ tugun.
15 Nka, iko Ala, min ka senu, min ye aw wele, aw fana ka senuya aw tɛmɛnsira bɛɛ la, 16 ka a masɔrɔ, Kitabu Senu bɛ a fɔ, ko : “Aw ka senuya, katugu ne ka senu”.
17 Ala min bɛ bɛɛ kelen-kelen kiritigɛ a ka kɛwalew la, ka a sɔrɔ a ma mɔgɔlawoloma kɛ, ni aw bɛ o wele aw Fa, ayiwa aw ka balo Ala ɲɛsiranya la aw ka diyɛnnatigɛ kɔnɔ.
18 Aw ye a dɔn ko min ye aw tila ka bɔ balocogofu la, aw ye o min sɔrɔ ciyɛn ye aw faw kɔ, o tɛ sanu ni wari ye minnu bɛ tiyɛn ; 19 nka Krista, Sagaden, finɲɛ si ni nɔgɔ si tɛ min na, o de joli nafamaba ye aw kunmabɔ. 20 Ala tun ye a latɔmɔ, hali sani diyɛn ka da ani a ye a jira kɛnɛ kan aw kosɔn waati laban ninnu kɔnɔ.
21 Ale de barika la, aw dalen bɛ Ala la, min ye a lakunun ka bɔ suw cɛ la, ani ka a dawula. O tuma na sa, aw ka da Ala la, ani ka aw jigi da a kan.
22 Tiyɛn sira taamatɔ aw fɛ, aw ye aw dusu jɛya ɲɔgɔnkanuya kama balimaya la.
Dusukunjɛya la, aw ka ɲɔgɔn kanu kosɛbɛ, 23 katugu Ala ye aw bangin kura ye, a ma aw bɔ si tiyɛnta la, nka si tiyɛnbali la : Ni o ye a dalakuma nima ye min bɛ badaa.
24 Ka a masɔrɔ : “Dafɛn bɛɛ bɛ iko bin, dawula bɛɛ bɛ iko feere.
Bin bɛ ja ani feere bɛ bin, 25 nka Ala dalakuma bɛ a cogo la sanga ni waati bɛɛ”.
O kuma kɔni, o ye Kibaroduman de ye min lakalila aw ye.
2
1 Aw dun, aw ka aw sen bɔ juguya ani nanbara sifaya bɛɛ la, ka fara jijukɔrɔsaya, kɔniya ani sɔnjuguya sifaya bɛɛ kan.
2 Iko denyɛrɛninw, aw ka sama Ala ka kuma nɔnɔ gɛrɛgɛrɛ nɔ fɛ walasa o ka aw kɔgɔ ka aw lase kisili ma, 3 ka a masɔrɔ : “Matigi ka ɲi cogo min, aw ye dɔ dɔn o la ka ban”.
Jamasenu jujɔ ani a ka baara
4 Aw ka taama ka se Matigi Yezu ma. Fara nima don mɔgɔw ye min fili, nka Ala ye min latɔmɔ ka a masɔrɔ Ala bɛ a nafa dɔn.
5 Aw fana ka kɛ fara nimaw ye minnu na kɛ ka Alabatoso jɔ. O cogo la, aw na kɛ sɔnnikɛla jɛkulu ye min ka senu, ka se ka dusukunnasɔnniw kɛ, minnu na diya Ala ye, Yezu Krista kosɔn.
6 A kɔni bɛ kalan Kitabu Senu kɔnɔ, ko : « Siyɔn dugu kɔnɔ, ne ye soselekefara dɔ da, ne ye min latɔmɔ ani min nafa ka bon. Mɔgɔ min mana a ka dannaya ta ka a da o kan, o tigi tɛna maloya sidɔn.»
7 O la sa, tanu bɛ aw ye; aw minnu ye dannatigiw ye. Nka, dannabaliw ko la, Kitabusenu ko : « Sojɔlaw ye fara min fili, o labanna ka kɛ so selekefara ye. 8 Mɔgɔw na talon fara nin na, ani a na kɛ u binkun ye.»
Mɔgɔ ninnu bɛ talon, katugu u tɛ sɔn Ala ka kuma ma ; ani talonni tun ka kan ka u sɔrɔ.
9 Aw kɔni, aw ye si latɔmɔnen ye, sɔnnikɛla jɛkulu, masasiw, siya senu, Ala ka jama kɛrɛnkɛrɛnnen walasa aw ka a ka kobaw welewele da ale min ye aw wele ka bɔ dibi la, ni ka aw ladon dakabana yeelen na. 10 Bawo, fɔlɔ-fɔlɔ aw tun tɛ a ka jama ye, nka bi, aw ye Ala ka jama de ye. Aw tun tɛ Ala ka makari dɔn, nka bi, Ala makarila aw la.
Krecɛnw balocogo
11 Ne ka mandiw, ka a masɔrɔ aw ye dunan ni tɛmɛnbagaw de ye yan diyɛn na, ne bɛ aw deli : Aw ka fari diyanyekow fɛngɛ minnu bɛ aw dusu kɛlɛ.
12 Balocogo ɲuman ka ye aw la siyaw cɛ la ; o cogo la, hali ni o ye a sɔrɔ u bɛ sɔnjugu da aw la, ka aw minɛ kojugukɛlaw ye, aw ka waleɲumanw na yeelen bɔ u ye, ani u na Ala tanu o nali don.
Fanga minɛcogo dannatigi fɛ
13 Matigi kosɔn, aw ka aw kun don mɔgɔya sigikan bɛɛ kɔrɔ : Aw ka aw kolo masakɛ ye, katugu o bɛ bɛɛ kunna, 14 ani kafotigiw ye, katugu olu cilen masakɛ fɛ ka kojugukɛlaw ɲɛgan ani ka koɲumankɛlaw tanu.
15 Bawo, Ala bɛ a fɛ aw ka kodɔnbaliw kumada tugu ni aw ka kɛwale ɲumanw ye.
16 Aw ka hɔrɔnya sira taama ko bɛɛ la, nka aw kana kojugu kɛ ko aw ye hɔrɔnw ye ; Ala ka magannaw ni min ka kan, aw ka o kɛ.
17 Aw ka mɔgɔw bɛɛ bonya, ka aw balimaw kanu, ka tungurun Ala ma ani ka bonya da masakɛ kan.
Maganna ka sabali
18 Aw minnu ye baaradenw ye, aw ka kolo aw kuntigiw ye, ka saamɛ u ma ; kuntigi sabalilenw ni kuntigi ɲumanw dama ko tɛ, nka hali minnu ka jugu.
19 Katugu i ni tɔɔrɔya min man kan, ka o muɲu Ala kosɔn, o ye a danmadanye ye.
20 Bawo, tɔgɔ duman jumɛn bɛ aw kan, ni aw bɛ bugɔli muɲu, ka a sɔrɔ aw ye kojugu kɛ ?
Nka, ni mɔgɔ bɛ aw nimatɔɔrɔ, ka a sɔrɔ aw ye ɲuman de kɛ, aw na barika da Ala ye, ni aw bɛ to o sira kan.
21 Aw welela Ala fɛ o de kama, ka a masɔrɔ Krista tɔɔrɔla aw kosɔn, ka sira jira aw la ten walasa aw ka a nɔminɛ.
22 Ale kɔni ma hakɛ si kɛ. Nkalon ma bɔ a da.
23 Neniliw dara a kan, ani a ma nenili kɛ. A nimatɔɔrɔla, ani a ma mɔgɔ si danga. Nka a ye a ka kow bɛɛ to Kiritigɛmasa bolo.
24 Kuruwajiri kan, a ye an ka hakɛw ta a farisogo la, walasa an ka se ka sa hakɛ fan fɛ, ni ka balo tilennenya kɔnɔ. A jogindaw de ye aw kɛnɛya.
25 Aw tun bɛ iko saga tununnenw ; nka sisan, aw seginna gɛnnikɛla yɔrɔ, min ye aw kɔlɔsibaga ye.
3
Balocogo furu kɔnɔ
1 Ni musow sɔnna ka kolo u cɛw ye, hali ni cɛ dɔw banna ka da Ala ka Kuma na, o cɛw na laban ka sɔrɔ an cɛ la, ka a sɔrɔ kɔrɔfɔ ma kɛ o la, u musow ka jogo ɲuman sabu fɛ, 2 ni u ɲɛ bɛ u musow jɔsen jɛlen na, jɔsen min bɛ tangaba da u kan.
3 Aw ka masirifɛn kana kɛ kɛnɛ kan cɛɲa ye min bɛ sɔrɔ kundigi cogo, masirifɛn sanumaw, ani bɛsɛya fɛ.
4 Nka aw masiri ka kɛ aw sɔn ye ; sɔn min ni madali ni sabali tɛ fara ka bɔ ɲɔgɔn na tuma si.
O de ye masiri tiyɛnbali ye min sɔngɔ ka gɛlɛn Ala ɲɛ kɔrɔ hali.
5 O de kɛra fɔlɔ-fɔlɔ muso senuw ka masiri ye : Olu tun majiginnen bɛ u cɛw ye, ka u jigi dalen to Ala kan.
6 Ni ɲɛjirali ko don, Sara ye a majigin Abrahamu ye, a tun bɛ min wele ko a matigi.
Aw kɛra o denmusow ye. O tuma na, aw ka koɲuman kɛ, ka a sɔrɔ siran tɛ aw la ani ka a sɔrɔ yɛrɛyɛrɛ tɛ aw la.
7 Cɛw, min ye aw ta fan ye, aw ka a dɔn, ko : Furuɲɔgɔnya kɔnɔ, musow ye dafɛnw ye kogɛlɛn tɛ kun minnu na. Aw ka u minɛ ni bonya ye, ka a masɔrɔ u bɛna balo danye sɔrɔ iko aw yɛrɛ.
O cogo la, foyi tɛna a bali aw ka aladeli ka sira sɔrɔ.
Balocogo balimaw ni ɲɔgɔn cɛ
8 Ka fara o bɛɛ kan, aw ka aw miiri kɛ kelen ye, aw ka hinɛ ɲɔgɔn na, badenkanuya dusu ka kɛ aw la, aw ka kɛ makarinci ye ani mɔgɔ sabalilen ye. O ka kɛ ni mandiya ani nɔgɔya ye. 9 Aw kana juguman sara ni juguman ye, aw kana nenili sara ni nenili ye, nka aw ka dubaw ta bɛɛ ye, katugu aw dakan ye min ye, o ye ka Ala ka dubaw sɔrɔ aw ciyɛn ye.
10 Bawo, mɔgɔ min bɛ a fɛ ka balo kanu ani ka don dumanw ye, o tigi ka kan ka a kumada tanga juguman ani nkalonkumaw ma, 11 ka kojugu to yen ni ka koɲuman kɛ, ka sama hɛra nɔ fɛ ni ka tugu o la.
12 Katugu Matigi ɲɛ bɛ laadirimɔgɔw la, ani a tulo bɛ u ka delikan na, nka Matigi bɛ a kɔ yɛlɛma u kama.
Balocogo, nimatɔɔrɔyaw cɛ la
13 Jɔn na se ka kojugu kɛ aw la, ni aw cɛsirilen bɛ koɲuman nɔ fɛ ?
14 Hali ni aw bɛ tɔɔrɔ tilennenya kosɔn, aw kunna ka di, aw kana siran u ɲɛ, aw ja kana wuli.
15 Nka, aw ka Matigi bato ale min ye Krista ye, aw labɛnnen ka to tuma bɛɛ, walasa jigiya min bɛ aw la, aw ka se ka o jigiya ɲɛfɔ mɔgɔw ye minnu bɛ a ɲininkali kɛ aw la.
16 Nka, aw ka o kɛ ni dusumada ani bonya ye. Aw ka kɛ sɔnjɛlentigiw ye, walasa ka aw juguw lamaloya, ni olu bɛ nkalon tigɛ ka a da aw la, aw balocogo ɲuman ko la : Aw balocogo Krista dungɔ la.
17 Ka tɔɔrɔ katugu i ye ɲuman kɛ, ni o kɛra Ala sago ye, o ka fisa ka tɔɔrɔ katugu i ye juguman kɛ.
Kununni ani jiginni suw yɔrɔ
18 O cogo de la, Krista sara Adamadenw ka hakɛw kosɔn, senɲɛ kelen pe ani sanga ni waati bɛɛ kama. Ale min tilennen bɛ, ale sara mɔgɔ tilenbaliw kosɔn, walasa ka u ladon Ala ɲɛ kɔrɔ.
A sara mɔgɔya fari la, nka Ala hakili ye a labalo kokura.
19 O de sabu fɛ, minnu tun bɛ kaso la saya bolo, a taara olu waaju. 20 Olu tun murutira fɔlɔ-fɔlɔ Ala ka muɲuni waati kuntaalajan kɔnɔ, Nowe ka kurunba dila donw la, kurunba min kɔnɔ, mɔgɔ segin dama de kisira ji sabu fɛ.
21 O koɲɛ nin tun ye batɛmu taamasenɲɛ ye, batɛmu min bɛ aw kisi sisan. Ka batɛmu kɔni sɔrɔ, o tɛ ka i bɔ mɔgɔw la minnu bɛ ye kɛnɛ kan ; nka, o ye ka i kan di Ala ma ni dusukun tilennen ye, ani ka i ni don o cogo la Yezu Krista kununni na ka bɔ suw cɛ la, 22 ale min yɛlɛnna sankolo la, ka a sigi mɛlɛkɛw ni sebagayaw ani fangaw bɛɛ kunna, Ala kininbolo fɛ.
4
Hakɛ dabilali
1 O la, ka a masɔrɔ Krista tɔɔrɔla a farikolo la, aw fana, aw ka aw cɛsiri ni o miiriya kelen ye, ko : Min tɔɔrɔla a farikolo la, o ni hakɛ farala, 2 walasa a ka mɔgɔya tɔ ye min ye yan diyɛn na, a ka o latigɛ ka bɛn Ala sago ma ka mɔgɔya fari jarabikow to yen.
3 Bawo aw ka kɛwalekɔrɔw ye wasa kɛ : Ala dɔnbaliw dungɔnakow kɛli kakalayasiraw taamali, jarabijugu, dɔlɔtɔya, dumuni ni minni damatɛmɛn ani bolibatoli cɛjugu.
4 Aladɔnbaliw bɛ kabakoya : Aw tɛ boli tugun u fɛ o ɲɔgɔn kakalayako dantɛmɛnnenw nɔ fɛ, ani u bɛ aw neni.
5 Nka, min labɛnnen bɛ ɲɛnamaw ni suw kiritigɛli kama, u na u dantigɛ o ye o ko la.
6 O de ye a to Kibaroduman lakalila hali mɔgɔ salenw ye walasa olu kiritigɛlen kɔ u ka diyɛnnatigɛ kan, olu ka balo Ala dungɔ la, Hakili sabu fɛ.
Kow laban ka surun
7 Fɛn bɛɛ laban surunyara.
Aw ka kɛ hakilimaw ye ani ka dantɛmɛnko dabila, walasa aw labɛnnen ka to delili kama.
8 Ka tɛmɛn fɛn bɛɛ kan, ɲɔgɔnkanuyaba ka kɛ aw ni ɲɔgɔn cɛ, katugu kanuya bɛ hakɛ camanba datugu.
9 Aw ka ɲɔgɔn jatigiya, ka a sɔrɔ aw ma kumamisɛn kɛ.
10 Danye min dira aw kelen-kelen ma Ala fɛ, aw ka o kɛ ka ɲɔgɔn mago ɲɛ. O cogo la, aw na kɛ Ala ka danye caman ɲɛnabɔbaga ɲumanw ye.
11 Ni se dira min ma ka kuma, o tigi ka Ala ka kuma fɔ; ni se dira min ma ka kow ɲɛnabɔ, o ka o kɛ ni Ala barika ye. O cogo la, ko bɛɛ la, Ala na tanu Yezu Krista bolo fɛ, katugu nɔɔrɔ ni sebagaya ye ale de ta ye sanga ni waati bɛɛ.
Amiina.
Tɔɔrɔw dannaya sira kan
12 Ne ka mandiw, ni kɔrɔbɔliko bilennen ye aw sɔrɔ, o kana bala aw la, aw kana o filɛ kowɛrɛ ye.
13 Nka, katugu aw bɛ aw nidon o cogo la Krista ka tɔɔrɔw la, aw ka ɲagali, walasa aw ka kɛ nisɔndiya ni sɛwa la, a ka nɔɔrɔ mana bɔ kɛnɛ kan don min.
14 Ni aw bɛ neni Krista Tɔgɔ kosɔn, aw kunna ka di, katugu Hakili Senu, min ye nɔɔrɔ Masa ye, ani min bɛ bɔ Ala la, o basigilen bɛ aw kan.
15 Mɔgɔ si kana sɔrɔ aw cɛ la min nimatɔɔrɔkun ye mɔgɔfaga, wali sonyali, wali kojugukɛ, wali fanaya ye. 16 Ni o tigi bɛ nimatɔɔrɔ, katugu a ye Krecɛn ye, a kana maloya ani a ka bonya segin Ala ma o Tɔgɔ kosɔn.
17 Bawo, kiritigɛ waati selen filɛ: A na daminɛ Ala ka mɔgɔw la.
Ayiwa, ni o bɛ daminɛ anw la, minnu bɛ u ban Ala ka Kibaroduman na, olu laban na kɛ di?
18 Ani, ni mɔgɔ laadiri yɛrɛ kisili ka gɛlɛn, banbaganci ni hakɛkɛla ta na kɛ di?
19 O la, minnu bɛ ka nimatɔɔrɔ katugu u ye Ala sago kɛ, olu ka to koɲumankɛ sira kan ni ka u yɛrɛkun kalifa Dabaga ma min ye kantigi ye.
5
Laadilikanw Jamasenu ɲɛmɔgɔw ye
1 Ɲɛmɔgɔw minnu bɛ aw cɛ la, ne bɛ ne kan bɔ olu ma, ka a masɔrɔ ne fana ye ɲɛmɔgɔ ye ani Krista ka tɔɔrɔyaw seere, ani nɔɔrɔ min bɛna jira, ne na niyɔrɔ sɔrɔ o la.
2 Ala ka sagakulu min kalifalen bɛ aw la, aw ka aw janto o la. Aw kana o mara ni dusumangoya ye, nka ni ŋaniya ɲuman ye, Ala sago la. Aw kana o kɛ ni nata ye, nka aw ka o kɛ ni magan ye.
3 Mɔgɔ minnu kalifara aw ma, aw kana daga sigi olu da la, nka aw ka kɛ ɲɛjiralikɛla ɲumanw ye sagakulu bolo.
4 Ani gɛnnikɛlaw Kuntigiba mana a yɛrɛ jira kɛnɛ kan tuma min na, kunnajala nɔɔrɔma min tɛ fɔsɔn-fɔsɔn, aw na o sɔrɔ.
Dannatigiw lasɔmini
5 Kamalenw, min ye aw ta fan ye, aw ka kolo ɲɛmɔgɔw ye. Bɛɛ ka a cɛsiri ani ka kɛ yɛrɛmajiginnen ye aw ni ɲɔgɔn cɛ kow la. Bawo, Ala bɛ a ban kuncɛbaw la, nka a bɛ yɛrɛmajiginnenw sɔn a ka mandiya nɛɛma na.
6 Aw dun ka aw yɛrɛ majigin Ala, Seba Masa bolo, walasa a ka aw kunkɔrɔta ni a tuma sera.
7 Aw ka aw haminakow bɛɛ to ale bolo, katugu ale de bɛ a janto aw la.
8 Aw kana dantɛmɛnko kɛ, aw ka aw kɔlɔsi : Katugu Sitanɛ min ye aw jugu ye, o bɛ ka munumunu aw da fɛ iko waraba konbotɔ fɛn minɛta nɔ fɛ.
9 Aw ka a kɛlɛ ni dannaya barika ye, ka a to aw hakili la ko : tɔɔrɔ min bɛ aw kan, ko o ɲɔgɔn de bɛ aw balimaw kan diyɛn yɔrɔ bɛɛ la.
10 Aw kɛlen kɔ ka dɔɔnin kɛ tɔɔrɔya bolo, Ala, Mandiya Masa, ale min ye aw wele a ka nɔɔrɔ banbali la, Krista ka jɛ la, a yɛrɛ na aw barika, ka aw kologɛlɛya, ka aw banban iko farakolo.
11 Fanga ni masaya ye (kɛ) a ta ye sanga ni waati bɛɛ.
Amiina!
Foli labanw
12 Ne bɛ nin kumakan damadɔ sɛbɛn ka ci aw ma Siliwɛn bolo fɛ, ne bɛ min jate iko balima kantigi, walasa ka aw dusu lamin ani ka a seereya ko aw sirilen bɛ Ala ka Mandiya tigitigi de la.
13 Babilɔni jɛkulu, min latɔmɔna Ala fɛ iko aw, o bɛ aw fo. Ne den Mariki fana bɛ aw fo.
14 Aw ka ɲɔgɔn fo ka aw tin don ɲɔgɔn na balimaya la.
Aw minnu ni Krista bolo bɛ ɲɔgɔn bolo, hɛra ka kɛ aw bɛɛ lajɛlen ye.
1 Timote
1
Foliw
1 Ne Pɔli, Yezu Krista ka Ciden, min ka cidenya jujɔra an Kisibaga Ala ani an Jigi Krista Yezu ka dantigɛli fɛ, 2 ne de kan don e Timote ma, ne den sɛbɛ dannaya la : Mandiya ni hinɛ ani hɛra ka kɛ i ye, ka bɔ Fa Ala ni an Matigi Yezu Krista yɔrɔ.
Kalan dulenw kɛlɛli
3 Iko ne ye a gɛlɛya i ma cogo min ne taatuma Maseduwani jamana na, i ka to Efɛzi dugu kɔnɔ, walasa ka a dajira kalan sidɔnbaliw kɛbagaw la ko u ka a dabila, 4 ani ko u kana u balan maanaw ni burujugosi banbaliw ma. Olu bɛna ni sɔsɔli gansanw de ye, u tɛ Ala ka ko labɛnnen bolo kan, o min bɛ waleya dannaya kɔnɔ.
5 Nin baara lawulila fɛn min kama, o ye kanuya ye min bɛ bɔ dusu jɛlen, sɔndɛmɛ ɲuman ani dannaya kɔnɔ jɛlen na.
6 O sira bilalen u fɛ, mɔgɔ dɔw ta kɛra kumalankolon camanba fɔli ye.
7 U bɛ u yɛrɛ kɛ Jɛ sigikan karamɔgɔw ye, ka a sɔrɔ u bɛ ka fɛn min fɔ ni ka a sɛmɛntiya, u tɛ hali o sidɔn.
Jɛ sigikan sigikunsɛbɛ
8 Min ye Jɛ sigikan ta fan ye, an kɔni bɛ a dɔn ko koɲuman don, ni a bɛ waleya ka ɲɛ. 9 Bawo an ka nin faamu kosɛbɛ : Jɛ sigikan ma sigi mɔgɔ tilennen kama, nka a sigira nin mɔgɔ sifayaw ninnu de kama : Mɔgɔ kolobaliw ani mɔgɔ murutilenw, aladɔnbaliw ani hakɛkɛlaw, Ala tɛnɛw tiyɛnbagaw, fɛnsenuw jaasibagaw, fafagadenw, bafagadenw, mɔgɔfagalaw, 10 diyatɔw ani cɛɲɔgɔn kanubagaw, jɔnfeerelaw, nkalontigɛlaw, saratikantiyɛnnaw ani kalan tilennen kɛlɛbagaw bɛɛ lajɛlen. 11 O de fɔlen bɛ Kibaroduman kɔnɔ, Hɛra Masa Ala ye Kibaroduman min kalifa ne ma.
Pɔli bɛ Krista barika da
12 Ne ni barikadali de don an Matigi Yezu Krista ye, min ye barika don ne na, katugu a dara ne na ni ka ne ta magannaya la, 13 ne min tun tɛ foyi dɔn fɔlɔ fo ka Ala neni, ka Jamasenu denw nimatɔɔrɔ ani ka baga mɔgɔw ma.
Nka Krista yafara ne ma : Ne tun bɛ ka wale min kɛ, kodɔnbaliya de tun bɛ ne bila ka o kɛ, ka da a kan : Dannaya tun tɛ ne na.
14 Sɛbɛ la, an Matigi ka mandiya yiriwara fo ka woyo ne na ; dannaya ani kanuya fana yiriwara ten, Krista Yezu la.
15 Tiyɛnkuma dɔ filɛ nin ye, mɔgɔ ka kan ka da min na ka a sɔrɔ tamaki si tɛ i la : Krista nana diyɛn na walasa ka hakɛkɛlaw kisi, ne ye minnu na fɔlɔ ye.
16 Nka ni Krista ye ne hinɛ minɛ, o kun tun ye ne ka kɛ mɔgɔ fɔlɔ ye, a ka ɲumanya mumɛ na da kɛnɛ kan min na. O sira fɛ, mɔgɔ minnu tun bɛna da a la balo banbali kama, ne tun ka kan ka kɛ olu bolo taamasenɲɛ ye.
17 Tanu ni bonya ka kɛ sanga ni waati bɛɛ Masa nin ye, Daminɛbali ani Banbali Ala, Yebali ani filanan tɛ min na.
Amiina!
Timote dusu laminni
18 Ne den, Timote, ne bɛ nin ci sama i ma, ka bɛn kirayakuma fɔlenkɔrɔw ma i ko la, walasa olu ka barika don i la ani i ka se ka kɛlɛɲuman nin kɛ, 19 ni dannaya ani ŋaniyaɲuman ye. Mɔgɔ dɔw kɔni ye ŋaniyajuguya kɛ ani olu ka dannaya taara jiwoyo fɛ.
20 Imene ni Alɛsandiri bɛ olu la. Ne ye u ni Sitanɛ to ɲɔgɔn na, walasa u ka hakili sɔrɔ ka Ala tɛnɛmako dabila.
2
Delili jama bɛɛ ye
1 Ne bɛ fɛn min gɛlɛya ka tɛmɛn fɛn bɛɛ kan, o ye ko : Fɛnɲinidelili ni soonadondelili ani barikadalidelili, olu ka kɛ mɔgɔ bɛɛ lajɛlen ye : 2 Jamanatigiw ani fangatigiw bɛɛ ye, walasa an ka se ka balo bɛn ni hakililatigɛ kɔnɔ, alalandiya ani danbetigiya sira kan.
3 Fɛn min ka ɲi ani min ka di an Kisibaga Ala ye, o de filɛ o ye.
4 Ale sago de ye ko mɔgɔw bɛɛ ka kisi ani ko u bɛɛ ka tiyɛn dafalen lakodɔn.
5 Bawo, Ala ye kelen pe de ye, ani Ala ni mɔgɔw cɛ bɛnbaga fana ye kelen pe de ye, ni o ye mɔgɔ dɔ ye, min Tɔgɔ ye ko Krista Yezu, 6 o min ye a yɛrɛ di walasa ka kɛ mɔgɔw bɛɛ kunmabɔfɛn ye.
O cogo de la, a ye seereya kɛ waatiw dafatuma.
7 Ayiwa, o seereya de kunkɔrɔ, ne welela ka kɛ ciden ani weleweledala ye. Ne bɛ nin fɔ tiyɛn de kan, ne tɛ nkalon tigɛ, ne min bɛ danna ni tiyɛn kofɔ siyaw ye.
8 O la sa, fɛn min bɛna diya ne ye, o ye, ko delilikɛyɔrɔw bɛɛ la, cɛw ka Ala deli, ka u bolo kɔrɔtalen to san fɛ, kɔnɔjɛlenya la, ka a sɔrɔ u dusu bɔlen tɛ, ani ka a sɔrɔ miirijugu si tɛ u la.
9 Min ye musow ta fan ye : U ka fini don min bɛ tanga da u kan, u ka u masiri ni yɛrɛmajigin ye, u kana a dantɛmɛn ; saramayakun digilenbaw, sanunɛgɛw, luuluw ani faamafiniw kana ye u la. 10 Nka, u ka u masiri ni kɛwaleɲumanw ye, iko a bɛnnen bɛ cogo min musow la minnu ye u kan di alalandiya kosɔn.
11 Muso ka a makun ka kalan lamɛn ni kuncɛdɔgɔya ye.
12 Ne tɛ sɔn muso ka kɛ karamɔgɔ ye wali ka cɛ don a sago kɔrɔ.
A makunnen ka to.
13 Bawo, Adama de fɔlɔ dara, o kɔ, Awa ;
14 wa Adama ma nɛgɛn, muso de nɛgɛnna Ala kan sɔsɔli fɛ.
15 O bɛɛ ni a ta, a na kisi denwolo sabu fɛ, ni a tora dannaya, kanuya ani senuya la ni yɛrɛmajigin ye.
3
Jamasenu ɲɛmɔgɔw
1 Tiyɛnkuma dɔ filɛ nin ye : Ni mɔgɔ min bɛ a ɲini ka kɛ Jamasenu ɲɛmɔgɔ ye, o tigi bɛ a ni da baara ɲumanba kan.
2 O de kama, ɲɛmɔgɔ ka kan ka kɛ mɔgɔ jalakibali ye, musokelentigi, mɔgɔ basigilen, mɔgɔ hakilima, mɔgɔ min bɛ miiri, mɔgɔladonna min bɛ se ka mɔgɔw kalan. 3 A kana kɛ minnikɛla ye, a kana farinya mɔgɔw ma, nka a ka kɛ mɔgɔ sabalilen ye, bɛnsigibaga ani a kana kɛ nataba ye. 4 A ka kan ka a yɛrɛ ka du mara koɲuman, ni ka a denw lamɔ cogo ɲuman na.
5 Mɔgɔ kɔni, min tɛ se ka a yɛrɛ ka du mara koɲuman, o bɛna se cogo di ka Ala ka Jamasenu dɔ mara?
6 A kana kɛ dannatigikura ye, walasa a kana yaada, ani ka jalaki iko Sitanɛ jalakira cogo min.
7 A ka kan fana mɔgɔ wɛrɛw ka a tɔgɔduman fɔ, walasa mɔgɔw ka jaasili kana se a ma, ani Sitanɛ ka jɔ kana a minɛ.
Jamasenu magannaw
8 Jamasenu magannaw fana ka kan ka kɛ mɔgɔ danbemaw ye, u kana kan fila fɔ, u kana kɛ dɔlɔtɔw ye, u kana kɛ nataba siritigɛlenw ye.
9 U ka dannaya gundo mara dusujɛlenya la.
10 U ka ko ka sɛgɛsɛgɛ fɔlɔ, o kɔ ni jalakiyɔrɔ ma sɔrɔ u la, u na ta ka kɛ Jamasenu ka magannaw ye.
11 Min ye magannamusow ta fan ye : Olu fana ka kan ka kɛ mɔgɔ danbemaw ye; u kana kɛ mɔgɔtɔgɔtiyɛnnaw ye, nka u ka basigi ani u ka kɛ kantigiw ye ko bɛɛ la.
12 Muso kelen bɛ cɛ min kun, ni a bɛ a denw ni a yɛrɛ ka du mara koɲuman, o de na ta ka kɛ Jamasenu ka maganna ye.
13 Bawo, Jamasenu magannaw minnu bɛ u ka baara kɛ a cogo la, mɔgɔw bolo falen bɛ kosɛbɛ olu la, ani olu bɛ se ka u jagɛlɛya kosɛbɛ ka o sabu kɛ u ka dannaya ye Krista la.
Jamasenu ka alalandiya gundo
14 Ne bɛ sɛbɛn nin ci i ma ka ne jigi to a kan ko sɔɔni ne na taa bɔ i ye.
15 Nka, ni ne mɛnna, ne bɛ a fɛ i ka sira taamata dɔn, sira min ka kan ka taama Ala ka So kɔnɔ, Balotigi Ala ka Jamasenu kɔnɔ, tiyɛn ntulomajiri ni a sinsinyɔrɔ.
16 Tiyɛn yɛrɛ la, alalandiya gundo ka bon haali : O ye Krista de ye, min kɛra mɔgɔ ye, min senuyara Hakili Senu fɛ, min yera mɛlɛkɛw fɛ, min kofɔra siyaw ye, dannaya tara ka da min kan diyɛn kɔnɔ, min sankɔrɔtara nɔɔrɔba cɛ la.
4
1 Hakili senu bɛ a fɔ ka a jɛya ko waati labanw la, mɔgɔ dɔw na u ban dannaya la, u na u nɔrɔ waajulikɛla kunntanw ani Sitanɛ ka kalankumaw la. 2 U na ladon fili la nkalontigɛlaw ka filankafoya fɛ, nɛgɛbilenda bɛ minnu dusu la.
3 O tigilamɔgɔw bɛna a fɔ ko furu kana kɛ ani ko mɔgɔw kana dumuni dɔw kɛ, ka a sɔrɔ Ala yɛrɛ de ye olu da, walasa dannatigiw, tiyɛn dɔnbagaw kɔni ka u dun ni barikadali ŋaniya ye.
4 Katugu, Ala ka fɛndalenw bɛɛ ka ɲi, ani ban man kan ka kɛ fɛn si la, a dan ye a ka dun ni barikadali ŋaniya ye.
5 Bawo, Ala ka kuma ni delili bɛ a senuya.
6 Ni i bɛ o bɛɛ ɲɛjira i balimaw la, i na kɛ Yezu Krista ka maganna jɔnjɔn ye, i kologɛlɛyalen dannayakumaw fɛ ani kalan jɛlen fɛ, i tugura min na ni kisɛya ye.
7 Aladɔnbaliya maanaw kɔni, musokɔrɔninw ka kunmayɛlɛmakumaw, i ka ban olu la.
I ka i banban ka alalandiya dege.
8 Bawo, farikoloɲɛnajɛ tɛ fɛn bɛrɛ ɲɛ, nka alalandiya kɔni, o bɛ fɛn bɛɛ ɲɛ. A fɔ a tɛ wolo balo la, bi ta ani sini ta?
9 Tiyɛnkuma ye o ye, ani mɔgɔw bɛɛ ka kan ka sɔn o ma.
10 Katugu ni an bɛ sɛgɛn ni ka an jija, o kɔrɔ ye ko an ye an jigi da Balotigi Ala de kan, min ye mɔgɔw bɛɛ Kisibaga ye, janko dannatigiw.
11 I ka kan ka fɛn min fɔ ka a gɛlɛya ni ka mɔgɔw kalan a la, o de filɛ o ye.
12 I kana a to mɔgɔ si ka i dɔgɔya i ka denmisɛnya kosɔn.
E kɔni ka kɛ ɲɛjiralikɛlaɲuman ye dannatigiw bolo, kuma fɛ, balocogo fɛ, kanuya fɛ, dannaya fɛ ani nɔgɔntanya fɛ.
13 Sani ne ka na, i ka i timinandiya ka Kitabusenu kalan dannatigiw ye, ka u dusu lamin ani ka u kalan.
14 I kana danye jaasi, Ala ka danye min bɛ i la, i ye min sɔrɔ kirayakow sira fɛ, mɔgɔkɔrɔw ka tɔndenw kɛlen ka u bolo da i kun na.
15 I ka kan ka i ni da ko min kan, o de filɛ o ye.
I ka kan ka i timinandiya ko min na o de filɛ o ye. O cogo la, i ka ɲɛtaa na da kɛnɛ kan bɛɛ lajɛlen ɲɛ kɔrɔ.
16 I janto i yɛrɛ la ani i ka kalankumaw la. I timinandiya o la.
Ni i ye a kɛ ten, i bɛna i yɛrɛ kisi ka i lamɛnbagaw fana kisi.
5
Laadilikanw Jamasenu denw minɛcogo kan
1 I kana mɔgɔkɔrɔba kɔrɔfɔ ni kumagɛlɛnw ye, nka i ka a laadi ni den-ni-faya miiri ye. I ka kamalenw minɛ iko i balimakɛw, 2 musokɔrɔw iko i baw, npogotigiw iko i balimamusow, ni jɛlenya ye.
Cɛsamusow
3 I ka cɛsamusow bonya minnu bɛ o dakun yɛrɛ la tigitigi.
4 Bawo, ni denw wali mɔdenw bɛ cɛsamuso dɔ fɛ, olu de fɔlɔ ka kan ka du kanuya matarafa, ani ka u banginbagaw ta ɲɔgɔn kɛ u ye.
O kɔni de ka di Ala ye.
5 Muso min kɔni ye cɛsamuso ye ni a bɛ a kelen na, o ye a jigi da Ala de kan ani o bɛ timinandiya la su fara tile kan, ka Ala deli ni ka dɛmɛnni ɲini a fɛ.
6 Nka cɛsamuso min ni tɛ fɛnwɛrɛ kan fo diyɛndiyakow, o bɛ ni la ka a sɔrɔ a salen don.
7 I ka kan ka fɛn min fana gɛlɛya, walasa u ka kɛ jalakibaliw ye, o de filɛ o ye.
8 Ni min tɛ a fɛmɔgɔw ladon, janko a ka sokɔnɔmɔgɔw, o tigi ye a ban dannaya la, o ka jugu ka tɛmɛn dannabali kan.
9 Muso si tɔgɔ tɛna sɛbɛn cɛsamuso tɔgɔ fɛ ni a si tɛ san bi wɔɔrɔ bɔ ani ni a furucɛkɔrɔ tɛ kelen dɔrɔn de ye.
10 Tɔgɔduman ka kan ka kɛ a la a ka kɛwaleɲumanw kosɔn: A ka sɔrɔ ko a ye a denw lamɔ, ka mɔgɔw ladon, ka dannatigiw sen ko; ka kasibagatɔw dɛmɛn ani ka timinandiya kɛwaleɲuman sifayaw bɛɛ la.
11 Cɛsamuso minnu ma kɔrɔ, i ka olu to yen.
Katugu u nege mana u kun bɔ Krista kan, u bɛ a ɲini ka don furukura la, 12 ka kiri bin u yɛrɛ kan o cogo la u ka saratikanfɔlɔ tiyɛnni fɛ.
13 Ka fara o kan, katugu u tɛ baara la, u bɛ taa-ni-ka segin kɛ sow ni ɲɔgɔn cɛ; baarantan dɔrɔn tɛ u ye, nka u da ka ca fana, u bɛ da sumusumuni kɛ, ani ka kolobokalabakanw fɔ.
14 O kama, ne sago bɛ cɛsamuso minnu ma kɔrɔ, olu ka don furukura la, u ka den sɔrɔ, u ka du mara ani u kana a to jugu ka cogo si sɔrɔ ka an tɔgɔ tiyɛn.
15 Bawo, dɔw sɔrɔla ka ban u cɛ la, minnu filila ka tugu Sitanɛ kɔ.
16 Ni balimayasira bɛ muso dannatigi ni cɛsamuso dɔw cɛ, o ka u dɛmɛn; u doni man kan ka da Jamasenu kun, walasa Jamasenu ka se ka dɛmɛn don cɛsamusow la minnu bɛ u kelen na.
Jamasenu ɲɛmɔgɔw
17 Mɔgɔkɔrɔ minnu bɛ ɲɛmɔgɔya kɛ koɲuman, bonya ka kan ka da bonya kan olu ye, janko minnu bɛ ka u yɛrɛ sɛgɛn ka Ala ka Kuma welewele da ni ka mɔgɔw kalan.
18 Bawo, Kitabusenu ko: Ntura min bɛ ka ɲɔ cɔnkɔn, i kana o da siri, ani a ko tugun : Baarakɛla ni a sara ka kan.
19 I kana sɔn ka i tulo don mɔgɔkɔrɔ jalakilikuma kɔrɔ, fo ni a sɛmɛntiyara seere fila wali saba fɛ.
20 Mɔgɔ minnu bɛ don hakɛ la, i ka olu kɔrɔfɔ bɛɛ lajɛlen ɲɛ na, walasa tɔw fana ka siran.
21 Ne bɛ i deli Ala ni Yezu Krista ɲɛ na, ka fara mɛlɛkɛ latɔmɔnenw kan, ko: I ka o ciw sira taama ni tilennenya ye, i kana mɔgɔ bɔ mɔgɔ la.
22 I kana teliya ka i bolo da mɔgɔ si kun na, e ni mɔgɔ wɛrɛ kana jɛ a ka hakɛ la.
E yɛrɛ kɔni, i ka to jɛlenya la.
23 Ka ji dɔrɔn min, i ka o dabila.
I ka ɛrɛzɛndɔlɔ dɔɔnin min i ka furudimi ni i ka banamisɛn caman kosɔn.
24 Mɔgɔ dɔw bɛ yen minnu ka hakɛw dalen bɛ kɛnɛ kan sani mɔgɔ ka u kiritigɛ; nka dɔw kɔni, olu ta tɛ ɲɛ kiri kɔ.
25 Kɛwaleɲumanw fana bɛ kɛnɛ kan ten de; hali minnu tɛ kɛnɛ kan, olu dogolen tɛ se ka to.
6
Jɔnw
1 Mɔgɔ minnu bɛ jɔnyaminɛn kɔnɔ, olu ka kan ka bonyaba da u makɛw kan iko mɔgɔ bonyataw, walasa Ala Tɔgɔ ani diinɛ kana haramu.
2 Mɔgɔ minnu makɛw ye dannatigiw ye, olu kana u makɛw mafiyɛnya, ka o sabu kɛ ko u ni olu ye balimaw ye.
Nka, u ka u magan kosɛbɛ yɛrɛ olu ye, ka a masɔrɔ : U bɛ ka u magan koɲuman minnu ye, olu ye dannatigiw ni balima kanulenbaw ye.
I ka kan ka fɛn min gɛlɛya mɔgɔw ma ni ka u kalan o la, o de filɛ o ye.
3 Mɔgɔ min bɛ kalan wɛrɛ kɛ mɔgɔw kun, ni a ma a sinsin Matigi Yezu Krista dalakuma kolomaw kan, ani ni a ka kalan bɛnnen tɛ alalandiya ma, 4 o tigilamɔgɔ ye mɔgɔ yaadalen ye. A tɛ foyi dɔn, sɔsɔli ni dalakocaya bana bɛ a la. O kow tɛ wolo foyi la fo fadenya, sɔsɔli, nenili, sigaɲɔgɔnnajugu, 5 ani kɛlɛ banbali mɔgɔ hakili tiyɛnnenw ni ɲɔgɔn cɛ, tiyɛn tununnen bɛ minnu na ani minnu bɛ a jate ko alalandiya ye sɔrɔda ye.
6 Tiyɛn na, alalandiya ye sɔrɔda ye mɔgɔ bolo min bolota bɛ a wasa.
7 Bawo, an ni foyi ma na yan diyɛn na, o cogo kelen na, an ni foyi tɛna se ka taa.
8 O de kama, ni dumuni ni fini bɛ an bolo, o ka an wasa.
9 Mɔgɔ minnu kɔni bɛ ka sama nafolotigiya nɔ fɛ, kɔnɔnasuli bɛ na olu la, ka u ladon negekunntanw ani negejuguw camanba la, minnu bɛ mɔgɔw ta tiyɛn ka u halaki.
10 Bawo, wari nata de ye kojugu sifaya bɛɛ sabu ye.
Mɔgɔ dɔw filila ka u ban dannaya la, ka o sabu kɛ wari nata ye; o cogo la sa ka u yɛrɛw don degunw camanba la.
11 E kɔni, Ala ka mɔgɔ, i ka i tanga o kow ma.
I ka i sama tilennenya, alalandiya, dannaya, kanuya, timinandiya ani dusumandiya nɔ fɛ.
12 Dannaya nɔfɛkɛlɛ ɲuman kɛ; i ka balo banbali ɲini i welela o min kama, iko i ye a sɛmɛntiya cogo min na, i ka dannaya dalikoɲuman fɛ kɛnɛ kan seere caman ɲɛ na.
13 Ala min bɛ ni don fɛn bɛɛ la, o ɲɛ na, Krista Yezu ɲɛ na, min ye seereya kɛ Pɔnsi Pilati ɲɛ na, dannaya dalikoɲuman fɛ kɛnɛ kan, ne bɛ i ci : 14 I ka Matigi ka ci mara, i finɲɛntan ani i jalakintan, fo ka taa se an Matigi Yezu Krista nalidon ma kɛnɛ kan. 15 O kɛnɛkanbɔli nin bɛna kɛ waati la min dantigɛra Ala fɛ, Hɛra Tigi ani Se Tigi, filanan tɛ min na, masakɛw ka Masa ani matigiw Tigi. 16 A kelen pe de bɛ sabaliya la. A sigilen bɛ yeelen na, gɛrɛ tɛ se ka kɛ min na. Mɔgɔ si ɲɛ ma da a kan abada, ani mɔgɔ si tɛ se ka a ye ɲɛ na.
Bonya ni fangatigiya banbali ye a ta ye.
Amiina!
Nafolotigiw laadilikanw
17 I ka a fɔ yan diyɛn nafolotigiw ye, ko : U kana yaada, ani ko u kana u jigi da nafolo tɛmɛnta kan, nka Ala de kan min bɛ fɛn bɛɛ di an ma, walasa an ka olu daamu ; 18 ko u ka ɲuman kɛ, kɛwaleɲumanw ka kɛ u ka nafolo ye, u ka u bololabila ka nili kɛ, ani ka u ka nafolo tila u ni tɔw cɛ.
19 O cogo la, u na nafolo barikama dalajɛ u yɛrɛ ɲɛ sini kama, ka balo banbali sɔrɔ.
Foli laban
20 Ayiwa, e Timote, i ka kalifa mara, i ka i da bɔ kuma haramulenw la ani dɔnnikɛla kunntanw ka sɔsɔliw la.
21 Katugu mɔgɔ min tugura u la, olu ye dannaya sira bila.
Mandiya ka kɛ aw bɛɛ lajɛlen fɛ!
Nsiirin nafa dɔw Farafinna. 
Farafinna, demisɛnw ka lamɔ n'u ka kalan bɛ tɛmɛ sira caman fɛ.
O siraw la belebele dɔ ye nziirin ye.
Tuma caman, demisɛnw yɛrɛdama tun bɛ ɲɔgɔn sɔrɔ u mɔ musow walima u mɔkɛw kɛrɛfɛ ka nziirin da.
A tun bɛ u ɲɛnajɛ, nga o bɛɛ kɔfɛ,Nafa caman wɛrɛw tun b'a la.
A tun b'a to demisɛnw bɛ fara ɲɔgɔn kan, k'u tin don ɲɔgɔn na. U tun bɛ sigiɲɔgɔn gasi kalan kabini o wati.
A tun bɛ mɔgɔkɔrɔbaw kɛrɛfɛ sigili nege don u la walasa u ka fɛn caman dɔn ko tɛmɛnnenw ni ko nataw la.
Nziirin kunba dɔ tun ye ka demisɛnw kalan k'u hakili dayɛlɛ. U ka ɲumanya ni juguya dɔn ka bɔ ɲɔgɔn na, ka ɲumanya nafa dɔn ani ka juguya kungo dɔn walasa u ka kɛ ɲumankɛlaw ye ka juguya to yen.
Nziirin tun bɛ demisɛnw kalan jɛɲɔgɔnya, teriya, fasokanu ani fasoden ɲumanya la.
A tun b'a to demisɛn bɛ basigi, k'a kɛ mɔgɔ jɔlen ye, k'a kɛ cɛntigi ye ani ka du kɔrɔ n'a nafa dɔn.
Farafinna, demisɛnw tun bɛ taabolo ɲuman ni kuma cogo ɲuman kalan mɔgɔkɔrɔbaw fɛ nziirin senfɛ walasa u ka se jɛnlatigɛ kɛko ɲuman na u ka so ani dunanyayɔrɔ la.
Farafinna taabolow ni famuyaw bɔlen bɛ ɲɔgɔn fɛ ko caman na, fan caman.
Nziirin jɔyɔrɔba bɛ o taabolo kelenya ni o famuyali kelenya in na.
A b'i n'a fɔ nziirin kelenw de tun bɛ da fan caman fɛ bawo i bɛ nziirin min mɛ fan dɔ, i bɛ se k'o kelen de mɛ fan wɛrɛ.
O bɛ kuma jɔyɔrɔ dɔ fana jira farafinna bawo farafinna kɔrɔlenko caman tun bɛ kalan kuma fɛ.
Misali la nziirinko sira fɛ, ɲinan, san 2009, demisɛn 6, san 10 ɲɔgɔnw, tun sigilen bɛ ne ka so don dɔ.
U tun bɛ ka nziirin da.
N tun bɛ k'u lamɛ.
U binna ka nziirin dɔ da surukuba ni nzozanni na. Ne fana fitinin deli la k'o lamɛ ka n to Segu.
Ne sigilen miiri la min na, o de ye Segu ni Bamakɔ cɛ janya ani si hakɛ min bɛ ne ni npogotiginin fitinin ninnu cɛ.
O de la n y'a famu, kun min na, Mali fan bɛɛ taabolo ye kelen ye.
Ali ni danfara b'u ni ɲɔgɔn cɛ, o man bon.
O de la n y'a famu ko nziirin ye koba y'an fɛ yan, a nafa tɛ fɔ ka ban, bawo a b'a to an bɛ fɛn caman, wa, a b'an hakili dayɛlɛ.
Bi bi in na, an bɛɛ bɛ k'a kɔlɔsi sisan k'o ko ninnu bɛ ka ban dɔɔni dɔɔni.
N kɛlen kɔ ka n yɛrɛ ɲininkan, ye jaabi min sɔrɔ, o de ye ka u sɛbɛen an ka kanw na, k'u bayɛlɛma kan wɛrɛw la, k'u bila ɛntɛrinɛti kan.
O b'a to u tɛ tunun wa u na lakodɔn mɔgɔ wɛrɛw fɛ.
N'o bɛ se ka kɛ, o ka daminɛ joona, bawo maakɔrɔ o maakɔrɔ mana sa Farafinna, o ye dɔnniso kelen jeninen ya.
Nin de ye ne hakilina ye walasa k'an ka nin dɔnko ninnu mara.
Ni hakilina bɛ maa wɛrɛ min fɛ, o k'o fɔ walasa o hakilina falen falen ka kɛ bɛnkan jɔnjɔn ye min bɛ k'a fura ye
Tènèn
N y'a ta k'a da nin cè la, muso fila tun bè min bolo. IKomi u Ka Jamana sariyaw tun bè musocamanful daga, ale tun ye muso fila ta.
Nka Ala y'a bèn Keleya-bagatow ma. Don o don, Kèlè ani wòyò.
Ala nana muso fila ninnu bèe sòn denmusonin Kelen Kelen na, minnu tògò dara Ko Tènèn ani Poko.
U kèra iKo filaninmaw.
Denmisèn ninnu Kòròbayara nyògòn fè nin cogo la, nka u baw bènbaliya jugu Kèra sababu ye Ka mèlèkènin fila ninnu Kòdon nyògòn ma.
O de senfè, banajugu dò nana Kè Tènèn ba Sababu ye.
Den fila ninnu Kalifara Poko ba ma.
Nka, o Labanna K'a Ka sinayakèlè juguya sigi Tènèn Kan.
Baara fèn o fèn mana wuli, Tènèn de bè bila o la: furanni, minènw dalajèli, fininògòko, hali jita ani tobil nin bèe ye Tènèn de ye.
Sinamusojugu n'a denmusi tun bè tilen dakasunògò ni lafiya la ka falatònin to nyanikisèbilen na, su ani tile. Wa o tun t'u bò, bugòli ani nenini juguw Kèra fo ka Tènèn lafu.
IKomi fa in tun y'a ye k'a t'u bolo, Tènèn y'i majigin musokòròba n'a denmuso ye.
Jaga jaga, Ko bè Ko !
Don dà simintile bòtuma, fa in taara bubaga μini Kamiru ye Kungo Kònò.
Tilefunteni wulituma, a seginna so ni bubaga ye.
O Kèlen Tènèn bè dèli Ka ji di a fa ma a ba ka filen Kòvonin Kò nyègènnen min Kònò, a taara o fa ji la joona
Nka a natò minniji di a fa segennen bòlen ma Kungo Kònò Tènèn sen tura o Ka bubaabòrè la, Ka filennin porokoto Ka bò a bolo.
Filennin in nana walon duguma, ka jinùogo seri fa in kan. Ko dabòra !
Basinamusojugu Kè Ka filen cikan mèn, bònè wulila. A fiyèra Ka da Tènèn Kan, a b'a neni cogo min, a b'a bugò ten.
Fa dimibaatò a Ka finiw nyiginni na, o ma sègè fili Ka K'u la.
Nin Kèra sababu ye muso jugu in Ka Tènèn gèn. A y'i pèren Tènèn Kunna, K'o Ka filen walonw bèe cè, wa Ko n'o b'a fè Ka segin so, K'o Ka na n'ale Ka filennin seginnen ye a cogo Kòrò la.
Tènèn kasibaato bòra nin cogo de la, tile bilen Kòrò Ka Kung minè a Kunfè.
A y'i si bila Ala ma Ka Siran bèe munyu.
A ni jinè de bèna bèn wa, a ni mògò de bèna bèn wa, a t'o don. Ale Kòni y' a ta Kè taa ye.
A tora o de la, Ka npogotigi dòw ye nsirajnba dò Kòrò. Kabako !
Sanni npogotigi ninnu Ka Kabaku ta ka nsiradenu bon n'o ye iko a bè Kè cogo min Kòròlen, u tun b'u sinbara de wòrò Ka bò u Kògò la, K'olu Kerun nsiradenw ma.
A tora o dakabanako in de filèli la, ni npogotigi ninnu y'a ye. U nisòndiyalenba y'a wele K'a Ka na fara u kan.
Tènèn y'i ja farinya Ka tèmè Ka t'i sigi u fè.
Tènèn Kèlen K'a Ka nyani Lakali u ye, u y'a hinè minè, K'a laadi. O Kòfè, u y'a nyininka :
« Ne Ko, n'e taara a' Ka so, e bena mun fò anw Kan ?
N be ne Kale aw ye Ko n tèna foyi fò mògò ye.
An b'a nyini i k'i Ka layidu tümè. Taa, hèrè b'i nyè.»
Tènèn y'a Ka sira minè.
A sègènnenba ni musokòròba dò bènna.
Nin fana ye dakabanako ye !
Musokòròba sigilen Kuukolo tigèlen minènen b'o senfuran cè, o bè K'a yere Kunnanyimiw tòmòna K'u ci.
Musokòroba y'a wele : « N den, n'i sigi n Kèrèfè dòonin ».
Tènèn gèrèla K'i sigi, K'a Ka Kòw nyèfo musokòròba ye.
O fana ye laadiKan caman fò Tènèn ye, Ka tila K'a nyininka :
« N denmuso, n'e taara, e dun bèna mun Lakali i somògòu ye sa ?
Ne bè n Kan d'i ma, Ko n tèna foyi fò mògò si ye.
Ayiwa, taa, n Ka dubabu b'i ye, Ala K'i Lakana. » A y'a Ka sira minè Ka taa. A taamana, ka taama, fo Lakansara bè taa se tuma min na, a nana bò musokoro nin dò bugulen Kan, o bè fanda la.
Musokòrònin Kèlen K'e nyininka, Tènèn y'a Ka nyani nyèfo o fana ye.
Musokòrònin tilalen fanda la, o y'a Kanto a ma :
« N mòden, n'e seginna so, e bè mun fò i ka mògòw ye ?
N mamuso, ne bè layidu ta i ye Ko n tèna foyi fò.
O diyara n ye, Ala K'i Lakana, K'i tanga.
Taa, jòrè t'i ma. » Tènèn wulila K'a Ka sira minè.
A taamana, Ka taama, Ka taama, fo Ka taa su Ko a la.
A nana se so dò ma. O Kònò nògòlen, foyi t'o Kònò ni nyèbèrew tè. Bara Kolonw ani fini Kolonw Kelen bè Ka so in dukènèmama bèe nyagasa Kòli-Kòli, f'i sendayòròko b'i Kònòna gan.
San sinna Ka fin ten mònimòni, fo Kaba bè Kulu.
Tènè, ma fila Kè.
Tènèn jan tè Ko La tuma min, musoKòrònin Kòli-Kòli kunsigintan dò poyira ten.
O nana a nyini Tènèn fe n'u bè se Ka sanji Ladon nyògòn fè so Kònò.
Tènè ma nyugun musokòrònin na, a dinyèna n'a ye u Ka si nyògòn fè.
A y'i Kalifa don musokòrònin na. Tènèn donnen so in Kònò, a y'a ye Ko nyèbèrew bèe tununa.
So yèlèmana Ka Kè masakèw Ka so cogoya ye, wa dumunifèn duman siyaw bèe bè fan bèe ! Tènèn ni musokòrònin ye dumuni Kè, fo K'u fa Kòli.
O Kòfè, u y'u da Ka sunògò. Dugu jèlen, musokòrònin Kunsigintan Ko Tènèn ma K'o K'a Ka nyani nyèfo ale ye.
O kèlen, musokòrònin ye Tènèn Ka filennin walonw minè, K'u Kè Kolon Kònò K'u susu.
A b'o la, a bè kilisi dòw fò. Yòrònin Kelen ten, filennin seginna a cogo Kòrò la, K'a cè nyè ni fòlò ye. Sanu, warijè, ani masirimafenu suguya bèe Kèra K'a fa tewu ! Tènèn nisòndiyalenba de seginna so ni filennin falen ye nafolo la.
Basinamusojugu n'a denmuso Poko Kèlen K'o ye, fa donna u la, i n'a fò u Ka sa.
U Keleyara, hali u t'a dòn u bè min Kè. U ye Tènèn yininka fin ni jè a Ka fèn ninnu sòròcogo nyèfo, tetewu, tènèn ma kuma. A hakili tora a Ka layidu talenw na. A Kèra Kantigi ye. Poko diminen wulila Ka Kungo minè, K'ale fana be taa nafolo in nyògòn nyini.
a bè boli, a bè taama.
A nana bò npogotiginin ninnu Kan, nsiraba jukòrò. O kòfè, a sera musokòrònin Kun tigèlen ma, min bè Ka nyimiw tòmò a yèrè Kun na, K'u ci. A y'o fèn ninnu Kelen o Kelen ye, a Kabara du bèe la, wa a y'i Kale K'ale bè taa nin dakabanakow bèe Lakali a tònyògònw ye, n'a seginna so.
Poko selen so Kolonnin nògòlen ma, a nyugunna o ta, K'i ban Ka sanji Ladon o Kònò.
F'a b'i Kanto : « Nin na Ke dakabanako ye. Ne ni musokòrònin nògòlen Kunsigintar ani nyèbèrèw Ka si so Kelen Kònò ! jaa ! o tè ke abad. A diminen y'i Kòdon, K'ale bè segin u Ka so.
Nka a ka nyèmajòbaliya fè, a filila sira ma, Ka taa nganyan fè. A ye tile damadò Kè taama na a Kunfè Kungo Kolon Kònò. O Kòfè, a bilennenba, a sègènnen, ani Kungo Kèle K'a halaki fo K'a nèn bò a da la, a bololankolon seginna u Ka so.
K'a ta o don na, Ka se bi ma, Poko n'a ba ma se Ka bèn.
Nafoloko in tora du la Kunpan ye. U b'a nyinina ne cogo min, u b'a nyininen ten. Su ani tile. Wa n'a' y'a' nyèmada a' Ka Kungoyaala senfè, a' bè Kè K'aw be so K'u ye don dò nafolo in nyinini na, u fatòlama sègènnen Kungo lon Kònò.
Tènèn yafara a fa ma, wa a ye laafiya sòrò furu Kono.
Nin tun ye Tènèn n'a basinamusojugu Ka nsiiri ye N y'a ta yòrò min, n y'a bila yen.
Sonsannin, Surukuba ani kamiw
Sonsannin ko Surukuba ma don dɔ:
a mɛɛna ni an ma an muso sama sogo la.
Sonsannin ye su bɛɛ kɛ miiri la ka tila ka fo Surukuba ma:
« Na an ka taga kamiw ka dugu la ka taga ɲɛnajɛ kɛ yennɔ.
U mana dan kɛ an bɛ u ladon sansara kɔnɔ ka da sɔgɔ u dala.
Surukuba ko : Aï ! Ne tɛ taga, ne segennen don ».
Sonsannin ma fɛn fɔ, a tagara.
A tagatɔla, a ye filen ta ka ji kɛ a kɔnɔ, a ye furanan ta, balanin ani sansara ta ka taga.
A tagamana, ka tagama. A sera kamiw ka dugu la minkɛ, Sonsannin ko:
« Kamiw aw ni tile! M bɛ na ɲɛnajɛ de la.
Kami dɔ ko:
Filen ni ji nin ye mun ye ?
An bɛ an ka kɛnɛ arrosé de. »
Furanan nin ye mun ye ?
N bɛ kɛnɛ yɔrɔ furan ni a ye.
Sansara ye mun ye ?
Ni san nana an bɛ boli ka don a kɔnɔ.
O ye tiɲɛ ye, o ye tiɲɛ ye n kɔrɔ Sonsannin ».
Sonsannin ye balani ta, a ye balani fo : tintidi, tintidi, tintidi... Kamiw bɛɛ bɔra ka na ka dɔn kɛ... ka dɔn kɛ... ka dɔn kɛ...
Sonsannin ye u to o la dɔrɔn ka furanan su ji la, ka o ji seri-seri kamiw kan.
San bɛ nalen, san bɛ nalen ! »
Kamiw bɛɛ bolila fan bɛɛ fɛ.
Sonsannin ko : « Aw ye don sansara kɔnɔ bɛna placi sɔrɔ. » Sonsannin nisondiyalen don.
Kamiw bɛɛ bolila ka na don Sonsannin ka sansara kɔnɔ. Sonsannin ye sansara da sɔgɔ u dala ka taga ni u ye a ka dugu la, ka u sama a muso ma a ka so.
A muso ye u kɛ naji dumanba ye.
O kasa nana Surukuba muso nun na.
Surukubamuso tagara Sonannin muso fɛ, ko a ka na tasumacɛ la:
« Ee! I bɛ mun tobili la?
Ne cɛ ye kami min sɔrɔ ».
A seginna so ka a cɛ sɔrɔ sunɔgɔ la:
« Salabagatɔ, wili ! Sonsannin muso bɛ kami tobili la. E ye mun sama ne ma ?
Surukuba ye a muso kulɛtɔ to so ka taga Sonsannin sɔrɔ: Sonsannin, i tɛ a ɲɛnafɔ n'ye, n fana ka taga kamiw dɔ ɲinin?
Sonsannin ko:
Ni i bɛ taga, i bɛ taga ni filen ni ji ni furannan, ani sansara ye.
I b'a fo k'i nana ɲɛnajɛ de la u ka dugu la.
I bɛ ji seri-seri u kan.
N'u donna i ka sansara kɔnɔ, i bɛ sansara da sɔgɔ u dala, i bɛ u tobi ka u dun.
Surukuba ye fenw ninnuw bɛɛ ta ka taga.
A sera kamiw ka dugu la minkɛ u ko:
N nana ɲɛnajɛ de la.
Ji nin ye mun ye?
N bɛ ji seri-seri aw kan de.
Furanan ye mun ye?
N bɛ furanan su ji la ka o seri aw kan.
Sansara nin ye mun ye?
Ni n ye ji seri aw kan, aw bɛ boli ka don n ka sansara nin kono. N bɛ taga aw kɛ naji ye ka aw dun.
O ye tiɲɛ ye, o ye tiɲɛ ye ».
A ye balanin ta. A ye balanin fɔ, ka bala fɔ... Ka fɔ... Ka fɔ... U ye dɔn kɛ.... Ka dɔn kɛ...
A nana ji seri-seri u kan yɔrɔ min na, olu ma sɔn ka don a ka sansara kɔnɔ.
Kamiw bɛɛ bolila ka taga u dogon u ka sanfɛn kɔrɔ.
A ma foyi sɔrɔ... A sɛgɛnna... A nana o la ko :
« N kɔrɔ Sonsannin, ko ne ma fɛn sɔrɔ.
Sonsannin ko : E ye a fɔ cogo di?
Ne y'a fɔ ko n bɛ ji seri u kan, u bɛ boli ka don n ka sansara nin kɔnɔ. N bɛ ta u kɛ naji ye ka u dun.
N ye o sɔrɔ yɔrɔ nin na, n bɛ o bila yen.
ɲininikɛlaw ka seko ni dɔnko jirali kɛnɛ 
Nin ye kɛnɛ ye min labɛnna jamana ɲɛmɔgɔw fɛ Mali la, ɲininikɛlaw kama walasa u kana u ka magoɲɛ fɛnkura bɔlenw jira jama la.
Kɛnɛ in b’a ta zuluyekalo tile fila ka taa a bila a tile 6 la, Kɛne in ye kɛnɛba ye wa a nafa ka bon kosɛbɛ.
N’i sera kɛnɛ in ka, i b’a dɔn ko ɲininikɛlaw cɛsirilen bɛ bawo i bɛ fɛn caman ye, i tun t’a dɔn ko minnu bɛ se ka dilan an yɛrɛ ka jamana jininkɛla fɛ.
I ɲɛ bɛ nin mansin min na, o ye kaba (maɲɔ) wɔrɔlan ye.
A dilanna Mali la yan. Numukɛ dɔ de y’a dilan.
O dama tɛ a ka baara ye, a bɛ fɛn caman wɛrɛw dilan nɛgɛ la.
O kɔfɛ,fɛn caman wɛrɛw bɛ kɛnɛ in i n’a fɔ nɔnɔ baralan ani ɲamaku baaralan.
Ni nin fɛn ninnu yiriwara kosɛbɛ, o bɛ nɔgɔya caman don an ka bololabaara la.
Kɛnɛ in nafa tɛ lajalifɛnw sɔrɔli dama ye, sanni ni feere kɛnɛ, kokura ye ni kokura dɔn kɛnɛ don,
kɛnɛ don fana min b’a to an ka jamana ɲininikɛla yɛrɛdama bɛ ɲɔgɔn dɔn, ka hakilina falenfalen kɛ,min bɛ kɛ sababu ye ka dɔ fara bɛɛ ka dɔnta kan.
Kɛnɛ in ye sɔrɔ yiriwasira dɔ fana ye!
minnu bɛ taakasegin kɛ kɛnɛ in kɔnɔ, olu b’u ɲɛnafɛn caman ye, u bɛ minnu san, olu mago bɛ ɲɛ,
wa a bɛ nafaba lase ɲininikɛla nnnu fana ma min b’u dɛmɛ k’u ɲinini yiriwa, ka fɛnkura caman bila jamanadenw sgo la u bɛ se ka minnu sɔrɔ nɔgɔya la ka sɔrɔ u ma sɛgɛn.
Nin kɛnɛ in bilali sen kan, o kɛra hakilina ɲuman ye an ka jamana ɲɛmɔgɔw fɛ; bawo a na kɛ sababu ye, an ka ɲininikɛla caman ka bɔ dibi la, k’u lakodɔn walasa u na dɛmɛn diya.
O la, a na kɛ sababu ye an ka ɲininikɛlaw ka kɛ kuluba kelen ya halisa, o de b’u dɛmɛn diya.
Fálatɔnin ni dùguden juguw
Nìn kɛ́ra dùgu dɔ́ yé. Cɛ̀ dɔ́ tùn bɛ́ yèn. Nàfolo tùn bɛ́ cɛ̀ ìn fɛ̀, ò yé nàfolo kó dàn yé.
Mìsi wɛ̀rɛw, bà ni sàgaw, ò cáman dè tùn b'à fɛ̀.
Dénkɛnin kélen tùn bɛ́ cɛ̀ ìn bólo, ò tùn ka dɔ́gɔ fána.
Ò dénnin bá y'à wólo dɔ́rɔn k'í kɔ́don à lá.
Cɛ̀kɔrɔba ìn kélen k'à dɔ́n k' à sàtuma sùrunyana, à jɔ̀rɔla :
Jɔ́n dè bɛ nà ń dénkɛ ìn bìlasira sá wálasa à bɛ kísi mɔ̀gɔdunntumu mà, mɔ̀gɔdunntumu mîn bɛ táa kà sègin kɔ̀ fìla ní ɲɔ́gɔn cɛ́, báganw bɛ mìn kɔ̀ nìnnu ná dón ô dón ?
À y'à dɔ́n kó dùgukɔnɔmɔgɔw kɔ̀ni tɛ́nà à kɛ́ wó, báwò òlû bɛ jàteminɛla kàbán, òlû ká míiri lá, ní cɛ̀kɔ̀rɔ̀ba ìn sàra dón mîn, ò dùgujɛ́, à dénkɛ mîn tɛ́ kó dɔ́n, ò nà táa à yɛ̀rɛ dí mɔ̀gɔdunntumu mà.
N'ò kɛ́ra, òlû nà bágan nìnnu bɛ́ɛ tíla ù ní ɲɔ́gɔn cɛ́ !
À táara dénkɛnin kàlìfa jálaba dɔ́ lá.
À kó à mà: “Ń bɛ nà ń dénkɛ kàlìfa í lá.
Í ka tó kà à láadi.”
À tílala ò fɔ́li lá dɔ́rɔn, à ní bínna.
Ò kɛ́len sá, sɔ̀gɔ́mǎ ô sɔ̀gɔ́mǎ, sáni cɛ̀nin ka bágan bɔ́, à bɛ nà í jɔ̀ jálaba ìn kɔ́rɔ, k'à ka dɔ̀nkili dá:
“Ń fà ye ń kàlìfa í mà ń jálaba!
Ń bɛ táa ń ka mìsiw mìn Tubalitu ?
Ń bɛ táa ń ka mìsiw mìn Jabalija ?”
Jálaba ìn b'à bólo jìginjigin k'í kánto :
“T'í ka mìsiw mìn Tubalitu!
Kànâ t'í ka mìsiw mìn Jabalija!”
Cɛ̀nin táara ní bágan yé Tubalitu. Wúla fɛ̀, à ɲùman sèginna dùgu kɔ́nɔ.
Dùgumɔgɔw kábakoyara !
Ù díminna fɔ́ kà làadatɛmɛ.
Ù kó : “(súuru) Mɔ̀gɔ dɔ́ bɛ sɔ̀rɔ yèn mîn bɛ́ ká cɛ̀nin láadi wálasa à ka kísi mɔ̀gɔdunntumu mà.
Nká ò tìgi yé jɔ̂n yé ?
F'ù k'ò dɔ́n ! ”.
Ù ye dònsokɛ kélen bìla ò kó ɲɛ́ɲinini ná.
Ò ye cɛ̀nin kɔ̀lɔ̀si fɔ́ k'í tɛ́gɛ dá à kìsɛ kàn.
À nàna ò fɔ́ dùgukɔnɔmɔgɔw yé.
Òlú wúlila kà táa jálaba ìn tìgɛ k'à bɛ́ɛ jèni, kà táa bùgùrìnjɛ fìli báji lá.
Ò dùgujɛ́, sɔ̀gɔ́mǎ, fálatɔnin nàná k'à b'í sàra jálaba ìn ná.
À ma fóyi sɔ̀rɔ yèn.
À kàsira k'à ka dɔ̀nkili dá.
À bɛ bɔ́ mîn kàla mà, ntúgannin dɔ́ dè yé à jáabi k'à bìlasira kóɲuman.
Ò dón wúla fɛ̀ fɛ́nɛ, à ɲùman sèginna só.
Dùgumɔgɔw fújununa dònsòkɛ ìn kɔ́rɔ.
Ù k'à yé nkàlon tìgɛ ù yé.
Dònsòkɛ kelen ye ò fána sɛ́gɛsɛgɛ kà nà ù fɔ́ dùgumɔgɔw yé.
Kó : Ntúgannin dɔ́ dè bɛ́ kà cɛ̀nin láadi.
À ye láadi ta dùgumɔgɔw yé k'à bɛ́ ntúgannin fàga.
Nkà, à ma sé ábada k'ò kɛ́.
Fɔ́ kà fà dón à lá, háli bí à bɛ bólila k'à mùru cí sánkolo lá k'ò yé ntúgannin yé.
K'à tà ò dón ná fó bí, mɔ̀gɔ cáman b'à fɔ́ ù dén yé k'ù kànâ ntúgannin fàga.
SIW.
Mɔgɔw y'a fɔ n ye ko farafinw bɛnba, tubabuw bɛnba ani sulakaw bɛnba, k'olu bɛɛ bɔlen don ɲɔgɔn na.
Dɔw b'a fɔ ko Ala banna farafinw bɛnba la, bawo fɛn t'olu bolo. Fosi dun ko tɛ sulakaw ni tubabuw la.
Dɔw fana b'a fɔla sisan ko tubabu ɲɔgɔn tɛ, bawo u ye diɲɛ mara.
Dɔw b'a fɔ ko jinɛw don, ko mɔgɔ si tɛ se k'u ladege.
Dɔw fana y'a fɔ n ye ko tubabuw ni Ala bɛ kuma, ko Ala bɛ diɲɛ fɛn bɛɛ di tubabuw ma, k'u bɛ se ka fɛn bɛɛ kɛ fo forosɛnɛ.
Ɲamakalaw.
Farafinw bara, mɔgɔw tɛ kelen ye.
Dɔw ye numu ye, dɔw ye jeli ye, dɔw ye fina ye, dɔw ye garanke ye, dɔw fana ye gawulɔ ye.
ɲamakala bɛɛ n'a jamu don.
Hɔrɔnw fana n'u jamu don.
Jeliw ni gawulɔw.
Minnu fɛrɛlen diɲɛ kɔnɔ, o ye jeliw ye bawo olu tɛ baara kɛla kosɛbɛ, i n'a fɔ tɔw.
Olu ka baara ye delili ye.
Fɔlɔfɔlɔ, ɲamakalaw tɛ fɛn wɛrɛ kɛla ni delili tɛ.
jeliw yɛrɛ, ɲɛci foyi tɛ olu la, bawo u tɛ se fosi la, olu kɔni ka baara danna delili ma, ka balo mɔgɔw fɛ ten.
A bɛ fɔla k'u bɛnba de y'u danga, k'o bɔnsɔ min mana maloya delili la, k'o tɛna hɛɛrɛ sɔrɔ, bawo : ni bobara wulila, kulusi tɛ se ka to sigilen.
O fana ye o kɛ laada ye a bɔnsɔn bɛɛ bolo; olu fana kɛra doni ye diɲɛ bolo.
O wagati la, mɔgɔw tun bɛ tɔgɔba de ɲini.
Jeliw tun mana u tɔgɔ dimanw fɔ, k'u mabalima, o kuma tun bɛ fangatigiya ni faamaya miiriya jigin u kɔnɔ.
Fɔlɔ tun, ni nafolotigiba nana jama rɔ, ni jeliw y'a mabalima, o tun bɛ digi o tɔɲɔgɔnw la.
Anw fɛ yan fɔlɔ, mɔgɔw tun nalonnen don; jeliw de tun ye nafolotigi ye, sabula bɛɛ tun b'a di u ma.
U tun tɛ balo u yɛrɛ sɛgɛn na.
Nka ɲamakalaw bɛɛ la, min man ɲi, o ye gawulɔw de ye.
U bɛ wele ko « sijuguw »; bɛɛ bɛ siran u ɲɛ; mɔgɔ si tɛ se u la.
U ka jugu.
N'u taara min fɛ, o tigi ka kan ka ntura de di u ma yaasa ka a ka du bonya, walima a bɛ misisɔngɔ di.
N'a y'i ban, a tɛ hɛɛrɛ sɔrɔ o san, walima dutigi bɛ sa o san yɛrɛ.
Sisan u tɛ fɛn sɔrɔla, sabula hɔrɔnw fana kegunyara.
U b'a fɔ ko, tubabu ko ko bɛɛ ka baara kɛ.
Ni tubabuw tun ma na, mɔgɔw tun tɛ ɲɔgɔndumu dabila.
Ɲamakala si tun tɛ sɔn baara ma.
Sisan doni bɔra hɔrɔnw kun.
Tubabufɛsigi ye bɛɛ kegunya.
Mɔgɔ caman tɛ tɔgɔ ɲininna, u t'u yɛrɛ jira fana.
Hali ni mɔgɔ min mana nafolo sɔrɔ, a tɛ a yɛrɛ jira, a b'a dogo kosɛbɛ.
A bɛ siran mɔgɔw ni faamaw ɲɛ.
O de sabula jeliw fana tɛ fɛn sɔrɔla hɔrɔnw na.
Hɔrɔnw yɛrɛ tɛ sela k'u ka lɛnpo sara.
Lɛnposara kɛlen ka bɛɛ sɛgɛn.
Numuw.
Farafinna bɛɛ, a bɛ fɔla ko Ala kɛlen ka numuw barika, ko ni numuw bɔra diɲɛ kɔnɔ, ko balo tɛ kɛ.
Sabula diɲɛdilan sabu bɛ numuw de bolo.
Sabu bɛ diɲɛ la.
U bɛnba tun bɛ nɛgɛ de dilan.
O de ye numuw ka baara ye.
Numuw bɛ daba ni jele ni munan sugu bɛɛ dilan, hɔrɔn mago bɛ fɛn minnu na.
U bɛ kolon ni daga ni kolonkala dilan.
O de kosɔn numuw fana ka fisa ni ɲamakala tɔw ye.
Hɔrɔnw mago bɛ numuw la.
Hɔrɔn min ni numumuso walima jelimuso mana jɛ, o y'a ka hɔrɔnya jaasi.
N'u y'u masɛn, si kalilikan tɛ minɛ.
KABILA.
Kabila ka ca.
A bɛɛ tɛ se k'a dɔn.
U filɛ nin ye, bɛɛ n'i ta:
dɔw ye masaden ye, olu bɛnba tɔgɔ Sunjata.
Olu bɛ fo ko kɛta!
dɔw ye Kulubali ye, olu fana ye masaden ye, olu ni kɛtaw bɛɛ bɛnba kelen.
dɔw jamu ye tarawele walima Danbɛlɛ, olu bɛnba ye Turumakan ye; - dɔw ye Kamara ye, olu bɛnba ye Fakoli ye.
Jeliw bɛ o mabalima ko « Fakoli kunba ani Fakoli daba ».
Olu ye Kamara ye.
Farafinw ka laada bɛɛ tɛ kelen ye.
Maninkaw ka laada bɛ yen, fulaw fana ta bɛ yen.
Fulabonda naani de bɛ yen: Jalo, Jakite, Sangare, Sidibe.
Fulaw hakili la ko manden bɛɛ maninka.
U tɛ sɔn ka tɔw ka laadaw latiimɛ: u tɛ suw sɔn, u tɛ boliw sɔn.
U tɛ sɔnni ɲɛdɔn.
U ye silamɛ ye.
Mɔgɔw b'a fɔla fana k'olu de nana ni silamɛya ye farafinna.
Fofana ani Danbɛlɛ.
Mɔgɔ minnu don, bɛnba t'u la.
U bɛ wele ko jɔlɔkɔfɛjigi.
U bɛnba jiginna jɔlɔkɔ de fɛ ka bɔ sanfɛ.
U sigilen bɛ Sigirin ani dugumisɛnw kɔnɔ.
A fɔra n ye ko kɛlɛ ma deli ka u ban kabini Sunjata.
U man ca kosɛbɛ tuguni.
U bɔnsɔn yɛrɛw bɛ Sigirin de.
U jiginna jɔlɔkɔ min fɛ, o bɛ hali bi sirajuba dɔ jukɔrɔ.
San o san u b'o jɔlɔkɔ sɔn.
Dɔw b'a fola ko: Fofana!
dɔw ko: Danbɛlɛ!
A bɛ fola fana ko Fofanaw bɛnba bɔra sebe de rɔ.
Sunjata, mansarenw bɛnba.
An bɛnbaw fana ye o de fɔ an ye.
U y'a fɔ an ye ko diɲɛ ni mɔgɔw dalen sunjata de ye.
O de y'an mara.
A ye sankolo mara, ka dugukolo mara, ka ji mara, ka mɔgɔ bɛɛ mara.
A ye fɛn bɛɛ mara.
Diɲɛ bɛɛ y'a dɔn faama ye.
Hali dugumɛnɛw bɛɛ y'a ka doni ta diɲɛ ɲɛfɛ.
Bɛɛ b'a fɔla ko Sunjata ɲɔgɔn faama ma bɔ.
Hali bɔbɔw bɛɛ sɔnna a sago ma.
Tubabuw ye Sunjata de ladege.
Nka Sunjata ye min kɛ, tubabuw tɛ se k'o kɛ.
Faama si tɛ Sunjata ladege tugun.
Sunjata kelen de ye kɛlɛkuntigiya kɛ: senkarimakari Jata, bolokarimakari Jata, kolobakari Jata.
O bɛɛ tun ye Jata tɔgɔ ye.
Tuntan jɔn tan, o bɛɛ ye kɛlɛ kɛ Jata ye.
N'a fɔra ko Makan Sunjata, masadenw bɛnba de ko don.
Masadenw ye Sunjata bɔnsɔnw de ye.
Farafinw bɛɛ b'o dɔn.
Farafinw fɛ, masadenw ye kuntigiw de ye.
O de sabula, jeliw bɛ u mabalima, katugu kuntigikɔrɔw don.
U fɔlɔ de ka kan ka fɛn di jeliw ma.
Ni jeliw taara masadencɛkɔrɔba fɛ, u b'a fɔ:
Nare Makan Jata Konate! n'i ka ɲi Makari Jata Konate! n nana i ka bɛnbaw niyɔrɔ di n ma, sabula, i delila k'a n bɛnbaw sɔn, finiko bɛ n na, minnɔgɔ bɛ n na.
U bɛ tila ka dɔnkili da k'a fɔ:
jɔn ye manden ci! kɛlɛ de ye manden ci. bi, bi ye don diman ye. Ala ma bi ɲɔgɔn da. kɔji kana i sanga baji ma baji jɛlen kosɛbɛ Sunjata bɔnsɔnw bolila, maloyako! saya ka fisa ni malo ye, maloyako! Sunjata mana kɛlɛ tigɛ, Sunjata! ta ni ba!
ta ni ba!
wulu, wulu!
wulu min ye safuna ta, o tɛ kolo to nin wuluden safunatala wuluden min ye safuna ta. Ture fa!
Makan Sunjata ye kabako minnu kɛ, o de ye mɔgɔw siran a ɲɛ.
A namayara kabini a wolotuma.
A bɔnbɔnsi bɔra k'a to ŋunumani na.
A tun tɛ se ka fosi sɔrɔ.
Don dɔ, a ba taara sirabulu ɲinin a sinamusow fɛ.
A ba ma fosi sɔrɔ.
A seginna ka n'a sigi.
Makan Sunjata y'a ba ɲininka.
A ba diminna k'a fɔ: « n to yen!
hali sirabulu, n tɛ se k'o sɔrɔ. k'a sɔrɔ i dun kaɲaɲɔgɔnw b'o sɔrɔla u baw ye ».
Makan Sunjata y'a fɔ a ba ye o de la k'a ka numuw wele.
A ba ye numuw wele.
A y'a ɲinin jeliw fɛ k'u ka nɛgɛbere dilan a ye yaasa a k'a lajɛ ka wuli.
Numuw y'o dilan.
A y'i tintin a kan, nka nɛgɛ kurula fila ye.
Numuw ye dɔ wɛrɛ dilan min ka gɛlɛn.
O fana kurula.
A ye sunsunbere ɲinin.
O dira a ma.
A y'i sinsi a kan, a wulila, a tagamara ka taa kɛnɛ ma.
Siraju dɔ tun bɛ dugu kɔfɛ, a y'o bɔ ka na o di a ba ma.
O de la, a ba wulila ka dɔnkili da:
bi, bi ye don diman ye Ala de ye tiɲɛ ye bi ye don diman ye Ala ma bi ɲɔgɔn da.
A y'a tigɛ, k'a bulu kari.
Bɛɛ tun bɛ seginna dɔnkili kan a nɔfɛ, ko a den sera ka siraju bɔ, k'a di a ba ma, a k'a bulu kari.
Bɛɛ Kulela: « An ma deli ka nin ɲɔgɔn ye.
An tɛ ɲinɛ nin kɔ ».
O de kosɔn, bɛɛ siranna a ɲɛ fo a nana kɛ kɛlɛkuntigi ye.
Makan Sunjata kɔrɔbayara.
A ye donsoya daminɛ, ka sogokunbaw faga.
A fadenw ye janfa don a ma.
A kɛlen k'o mɛn, a y'a fɔ a ba ye k'a bɛ taa a benna na.
A ba diɲɛna a ka tagali ma, ko nka ni a mɛɛnna, k'a bɛ taa a nɔfɛ.
A taara a benna, a ye sogokunbaw faga yen fana.
A ye sogo caman faga.
A ba n'a dɔgɔmuso y'a sɛgɛrɛ.
U y'a sɔrɔ k'a taara donsoyayɔrɔ.
A ye sama faga.
A y'a wolo bɔ, nka a ma biɲɛ ni sɔn y'a la.
A ye sogo tɔ ta ka taa. A ko a kɔnɔ, ko nin tɛ gansan ye.
A ba ni a dɔgɔmuso yeli diyara a ye.
A mɛɛna benna na kosɛbɛ.
Kɛlɛ wulilen de, a seginna a faso la: Numukɛ dɔ de tun ye kɛlɛ kuntigiya la.
O tun tɔgɔ ko Sumanguru Kante.
Filɛlikɛlaw ye a fɔ dugutigi ye ko mɔgɔ wɛrɛ si tɛ se ka kɛlɛ nin ban ni sunjata tɛ, ko n'a bɛ se k'a lana, k'o bɛ fisaya.
Dugutigi ye mɔgɔ bila ka taga u nɔfɛ.
A jɔrɔla a ba la, sabula o tun kɔrɔlen don, a tun tɛ se ka tagama.
Su tun kora.
Sunjata dun tun kɔrɔtɔlen don.
A y'a ɲinin Ala fɛ, a k'ale ba faga su in na yasa a k'a su don ni dugu jɛra, sanni a ka taga kɛlɛkɛyɔrɔ a ka dugu la.
A bɛnkɛw sɔnna, nka u y'a fɔ a ye k'a ka dugukolosɔngɔ di fɔlɔ ka sɔrɔ k'a ba su don.
O la, a ye dagakolon dɔ ni finikolon dɔ ta ani wɔlɔjɔlɔ ni kamijɔlɔ dɔ, ka taa o di a bɛnkɛw ma.
Olu y'u sigi k'u miiri.
Cɛkɔrɔba kelen de y'a kɔrɔ dɔn.
O ko: « aw ma sɔn Sunjata k'a ba su don, a dun nana ni fɛn minnu ye, olu ye tonbon fɛnw de ye dɛ! »
Bɛnkɛw sɔnnen, Sunjata y'a ba su don ka taa a ka dugu la.
A dɔgɔmuso ko a ka a kɔnɔ tiramagan ba da la.
A taara Sumanguru fɛ, k'a yɛrɛ di o ma.
Sumanguru y'a k'a muso ye.
A tun y'a yɛrɛ di Sumanguru ma yaasa k'o ka kɛlɛkɛfɛrɛ dɔn.
O don su bɛɛ, a y'a dɔn ko dononkɔrɔ jɛman de bɛ se k'a kɛlɛ.
A bolila ka taa, k'a kɔrɔkɛ sɛgɛrɛ su dugutila fɛ.
A ko a ye: « Makan Sunjata!
Ala ye Sumanguru d'i ma ani a ka kɛlɛkɛdenw.
A ka kɛlɛ banfɛn ye dononkɔrɔ jɛman de ye ».
A ye dununkɔrɔ jɛman faga Sumangurukɛlɛ tɔgɔ rɔ.
O kɛlen, a donna Manden, ani a ka kɛlɛkɛdenw.
Dɔgɔkun kelen tɛmɛnen, a ni Sumanguru ye ɲɔgɔn bɛn.
O ko: « ee! Ala, jɔn fana nana ni Sunjata ye manden? »
A ko: « dugu tɛ jɛ tuguni, su tɛ ko tugun ».
A kulela.
Su kora.
Makan fana kulela.
Dugu jɛra.
U y'o kɛ sinyɛ saba.
O kɛlen, Sumanguru y'a ka kɛlɛkuntigi wele, a k'o ye: « ko dɔ kɛ, n'o tɛ Sunjata bɛna se n na. »
O y'i tagama ka se Sunjata ma ka kule.
Su kora.
Sunjata fana kulela.
Dugu jɛra.
U y'o kɛ siɲɛ fila.
A sabanan, Sunjata ko kamaraw bɛnba ma k'o ka biɲɛ fili Sumanguru ka kɛlɛkɛkuntigi ma ni dugu jɛra.
Kamaraw bɛnba ye biɲɛ fili Sumanguru ka kɛlɛkuntigi ma Sunjata bolila k'a ta a sen ta.
Kɛlɛkuntigi kulela: « n sen karila. »
A y'a mina a bolo ma.
A ko: « n bolo karila! »
O de kosɔn, an b'a mɛn jeliw ka mabalimakan na: senkarimakan Jata bolokarimakan Jata.
O kɛra a tɔgɔ dɔ fana ye.
U ye kɛlɛ kɛ manden fan bɛɛ.
Farafinna bɛɛ ye Sunjata tɔgɔ mɛn, hali n'a y'a sɔrɔ a ye kɛlɛ kɛ Sumanguru dɔrɔn de fɛ.
A ye Sumanguru gɛn fo Kulukɔrɔ.
Sumanguru y'i kɛ kulu ye, a nɔfɛmɔgɔ bɛɛ fana y'u kɛ kulu ye.
O kulu de tɔgɔ « ɲanankulu ».
Fɔlɔ kɛta si tun tɛ se k'a kulu ye.
Dɔw t'a fɛ k'a kuma yɛrɛ mɛn.
Ani fana jɔn o jɔn mana yɛlɛ a kulu kan, o bɛ hɔrɔnya.
Fɛn tɛ fɔ a ye tugunin.
Hali bi o laada bɛ yen.
Mɔgɔ dɔw bɛ a kulu sɔnna san o san.
A fɔra ko bɛnkan de don Sunjata bɔnsɔnw ani Sumanguru bɔnsɔnw cɛ.
N tɛ nin yɔrɔ kalama kosɛbɛ sabula fɛn bɛɛ tɛ fɔla anw denmisɛnw ye.
Sisan fɛn bɛɛ lagosira.
Bamakɔ sigicogoya
cɛ min ye sanankɔrɔba sigi, a tɔgɔ ko cɛnnege. a tun bɛ fɔ a ma ko nkalannin cɛnnege.
a ye sanankɔrɔba tu tigɛ ka sigi sanankɔrɔba.
kulubali dɔw, a ni u jɛra ka sigi.
a bɛ ikomi badenya bɛ an ni u cɛ, an ka nɔɔka babonda ni kulubali babonda nin cɛ. n tɛ badenya in nasira dɔn, nka hali bi kɔni, an tɛ ɲɔgɔn furu.
nkalannnin cɛnnege bangenna kosɛbɛ ka bugun ka kɛ duguba ye.
a mɔden dɔ kɛra donso ye. o tun bɛ sogo faa kosɛbɛ fɔ k'a dama tɛmɛ.
o y'a sɔrɔ bamakɔ yɔrɔ min don, kɔ woyota tun don.
donsokɛ in ka kungotaayɔrɔ tun don. a ye sogofaa kɛ kosɛbɛ. samiya fara tilema kan, a ye baara fɛn o fɛn min ɲɛdɔn, o ye donsoya ye.
a nana kɛ sa, a ka sogodonita tun bɛna ci sa badenw ma dɔɔnin. u tun tɛ ci sɔrɔ k'a kɛ. badenw y'a bila.
u tun tɛ sɔn a ka sogoboso ma bilen ka o doni.
badenw y'a fɔ a ye ko min ka fisa, a ka kan ka bugudanin sigi bamamakɔ da la, ko tɛmɛbaatɔw na sogo san yen.
bamamakɔ in tun ye yɔrɔ ye, sirakun tun don. julaw tun bɛ tɛmɛ a sira fɛ, surakaw tun bɛ tɛmɛ, marakaw tun bɛ tɛmɛ. fɛn o fɛn ni o bɛ jamani sɔtigɛ ni taama ye, u bɛ tɛmɛ-tɛmɛ siraba kelen in fɛ.
badenkɛ in ye a badenw ka kuma ye k'a fɔ de ko tiɲɛ don. a taara buguda sigi bamamakɔ da la.
o y'a sɔrɔ surakaw fana bɛ wuli ni baganw ye ka taa ji da la. u bɛ tilema kɛ. surakakɛ dɔ taar'a sɔrɔ yen. a ni o diyara. ɲare dɔ fana ye a sɔrɔ yen.
o fana ye a basigi a fɛ yen.
cɛ saba in kɛra badenma ye yen.
u bɛɛ ye siso jɔ yen, ka fara nɔɔkakɛ in kan. u nana deli ka ɲɔgɔn kuntilenna dɔn.
o y'a sɔrɔ tarawelekɛ in ta ye buguda ye, a bɛ buguda kunkokuma fɔ. fɛn o fɛn bɛ kɛ, a bɛ o fɔ.
ɲarekɛ ni surakakɛ y'a ye k'a fɔ ko u delila, ko maa caman bɛ tɛmɛ sira in fɛ yen, minnu bɛ jamani taama ka nafolo ɲini.
u y'a fɔ nɔɔkakɛ ye ko u k'u jija ka don filɛlikɛlaw kan waasa yɔrɔ nin bɛ se ka kɛ dugu ye cogo min, ko u k'u cɛ siri o fɛ.
tarawelekɛ fana y'a ye ko u cɛ sirilen bɛ k'a dɛmɛ.
a ko u ye kuma min ye u da, tiɲɛ don, a fana kɔnɔko tun don k'a fɔ, nka, ni u da sera a ma, o diyara ale ye.
min don, o cɛ fila, ale bɛ u bɛɛ ci u taayɔrɔ la, ale fana bɛ taa a taayɔrɔ la dɔnnikɛla sɛgɛrɛ. »
cɛ saba in tilara ka taa.
u bɛɛ taara u taayɔrɔ cɛndalaw sɛgɛrɛ.
ala y'a kɛ, cɛndala saba in, u tɛ dugu kelen ye, u tɛ mɔgɔ kelen ye fana, nka, u kan kɛra kelen ye.
u seginna ka na. u ye ɲɔgɔn ye nɔɔkakɛ bara. u ye ɲɔgɔn fo.
nɔɔkakɛ ko bɛɛ cɛ sirilen bɛ ale ye, ale fɔlɔ de bɛ a dantigɛ.
o tumana fɛ, ale sera filɛlikɛla in ma.
filɛlikɛla in, a ye a kunko lajɛ.
a ko a ye ni an sago bɛ dugu in ka kɛ dugu ye, ale bɛ saraka dama dɔ fɔ an ye.
n'an sera k'o bɔ, dugu in bɛ sabati fɔ jamani kun tan ni naani ka a ko ladɔn.
o saraka ye min ni min ye, o filɛ nin ye : npogotigi cɛlataabali, ani siralan kura ni muru kura, ani filen kama, ka u da jumadon sɔgɔmada fɛ, ka ala madeli o kan.
npogotigi cɛlataabali nin, ka o da k'o kan tigɛ ni muru kura in ye, ka o joli kɛ ka filen kama fa, ka siralan kura in ta, ka yaala, ka joli in seri...
joli in kɔni sera dugukolo yɔrɔ o yɔrɔ la u dafɛlan na yen, dugu na sabati fɔ ka se o yɔrɔ bɛɛ la.
ka nɔɔkakɛ to dantigɛbɔ la, ɲarekɛ wo, surakakɛ wo, u bɛɛ kabakoyalen tora, katugu min fɔra u ye ni u ma a lakali fɔlɔ, o lakalitɔ ye nin ye tarawelekɛ fɛ.
bɛɛ y'u dantigɛ.
filɛlikan kɛra kelen ye.
nɔɔkakɛ dun ko «tiɲɛ de ka fisa,dugu o ka sabati, o ka di ne ye, nka, k'a fɔ ko ne bɛ se ka n woloden di ka ngala madeli a kan k'a kan tigɛ, ne tɛ se k'o kɛ. »
surakakɛ fana ko mɔrrɔ !
ko dugu sabatira wo, dugu in ma sabati wo, ale den, ko ale tɛ se ka o kan tigɛ.
ɲarekɛ in dusu bɔlen tora.
a ko denmuso kelen bɛ ale fɛ, ni u kɔni sɔnna, ale bɛ denmuso kelen in kɛ saraka ye, nka, ni ale denmuso de kan tigɛra, dugu sabatira sa wo, dugu in ma sabati sa wo, dugu in tigiya ka di ale ma.
nɔɔkakɛ sɔnna o ma, surakakɛ sɔnna o ma, katugu u sigilen tun bɛ yɔrɔ min na, u bɛɛ tun bɛ nafaba sɔrɔ yen.
u tun bɛ lafiya yen.
u sɔnna o ma minkɛ, u nana ka muru kura ɲini, ka siralan kura ɲini, ka filen kama ɲini.
u sɔrɔlen, jumadon sɔgɔmada fɛ, ɲarekɛ in nana ni a denmuso sungurun in ye, a kɔgɔ falen don, a tɛ cɛ dɔn fɔlɔ. u nana u ka jama lajɛyɔrɔ la ka na ala madeli nin fɛn naani kan. ala madelilen u kan, ɲarekɛ in ye a denmuso da ka a kan tigɛ, ka a joli kɛ ka filen kama fa.
joli kɛlen ka filen kama fa, ɲarekɛ ko sani maa wɛrɛ ka o joli seri, nɔɔkakɛ min ye donso ye, a ye kungokolo fan bɛɛ dɔn.
o tumana fɛ, a ka yaala ni joli in ye, ka joli in seri kungokolo la. nɔɔkakɛ ye joli filenkamama ta ani siralan kura. a tun bɛ yaala yɔrɔ o yɔrɔ, a yaalala ka joli dɔ seri o yɔrɔ bɛɛ la.
bamakɔ kɔni tigiya yɛlɛmana ɲarew la nin cogo la tan, n'o tɛ bamakɔ tigi, o ye nkalannin cɛnnege mɔden dɔ ye, min bɔra sanankɔrɔba ka na sigi bamamakɔ da la donsoya kama.
maakɔrɔ y'a fɔ ne ɲɛ na cogo min, ntalen, nsiirin tɛ, a bɔlen bɛ tiɲɛ fɛ.
b. tarawele kan don ka bɔ siraninduuru
[masakɛ min te a fɛ ka a denmuso di mɔgɔden ma.]
ayiwa, n ye a da nin den kelen de la.
nin masakɛ denmuso don.
a nyanna ka nyan ka nyan fo ka nyan.
o kɛlen, denkɔgɔ falen tuma min, a ye a bla du kɔnɔ ka bɛ lamunu ni kogo ye.
a te don.
mɔgɔ si te yen fo musokɔrɔnin kelen; o de be a fɛ so kɔnɔ.
jamana cɛ bɛ dɛsɛra a la.
cɛ kelen be yen, o ye i to a siso kɔnɔ ka dinga sen, ka a sen, ka a sen fo ka taga a bla sungurun ka bugu la.
a ye dugujukɔrɔdinga sen ka a sen fo ka taga a bla sungurun ka bon yɛrɛ kɔnɔ.
ni su kora, a be don o de kɔnɔ ka taama ka taama ka taama fo ka taga fo sungurun nin na.
a tora o de la.
a ye kɔnɔ da sungurun nin na.
kɔnɔ dalen sungurun nin na, a ma taara fɔ masakɛ ma.
ko n fa masa, n ba masa, o den be kogo kɔnɔ, kogo be kogo kɔnɔ, e den kɔnɔma don.
ko o ka na ni musokɔrɔnin ye.
ko a be musokɔrɔninkun tigɛ fo ka a mɔdenkun tigɛ a fɛ.
mɔden ye i kan to, a ko ɔnɔn !
a ko n fa masa, n ba masa, a ko i be mama de kun tigɛ, bari ne kun te tigɛ.
ko min ye kɔnɔ da a la, ko o ka o fɔ.
a ye dennin nyininka. dennin ye i kan to ko ale ma a dɔn.
u ye a to yen sa fo u ko ko u be musokɔrɔnin faga.
jelikɛ kelen be yen, o ye i kan to:
a ko n fa masa, n ba masa, a ko o kana a faga.
a mɛnna cogo o cogo, i be a tigi dɔn dɛ.
dennin jiginna.
a den bonyara fo a ye taama daminɛ.
a taamara tuma min, masakɛ ye jamanamɔgɔ bɛ dalajɛ, ko mɔgɔ min nana a kɔnɔ sigi a den na, a be a den di o ma.
u bɛ nana ka na i lɔ.
masakɛ ko dennin ma :
cɛ min ye a kɔnɔ da e la, i be a tigi dɔn wa?
o tuma, cɛkulu bɛ be sigilen ;
dennin ye mun kɛ ka a jaabi, a ko:
boli ka i fa wele nijo !
jo wele, i fa ye tinba ye, wele nijo !
jo wele, nin ye dugusentinba ye, wele nijo !
boli ka i fa wele nijo !
jo wele, i fa ye tinba ye, wele nijo !
jo wele, nin ye dugusentinba ye, wele nijo.
dennin bolila ka boli ka boli.
ni a ye min nyɛ lajɛ, a be tɛmɛn.
ba be a rɔ dɔrɔn:
boli ka i fa wele nijo !
jo wele, i fa ye tinba ye, wele nijo !
jo wele, nin ye dugusentinba ye, wele nijo !
boli ka i fa wele nijo !
jo wele, i fa ye tinba ye, wele nijo !
jo wele, nin ye dugusentinba ye, wele nijo !
dennin bolila ka boli ka boli ka cɛkulu bɛ fara.
a fa be kɔ fɛ.
a taara i bari a fa la.
a fa ye den ta ka a mara a kɔnkɔn na ka na ka na masakɛ bara.
masakɛ ko e dun ye nin kɛ cogo di?
a ko nɔgɔ i ma dɔnkili mɛn wa?
a ko a ka segin dɔnkili ma.
a ko:
boli ka i fa wele nijo!
jo wele, i fa ye tinba ye, wele nijo !
jo wele, nin ye dugusentinba ye, wele nijo !
boli ka i fa wele nijo !
jo wele, i fa ye tinba ye, wele nijo.
jo wele, nin ye dugusentinba ye, wele nijo.
masakɛ ye i kan to ko e de ye dinga sen ka bɔ?
a ko ne de ye dinga sen ka bɔ n ka bugu kɔnɔ ka taga i den bara.
a ko n fa masa, n ba masa, mɔgɔden nyanna cogo o cogo, e yɛrɛ te a da i kɔ fɛ abada, i be a di mɔgɔden ma.
o de ye a to, o de ye o bɔ jamana kɔnɔ.
n ye o ye yɔrɔ min, n ye o bla yen.
Al-Mayida suran
1. Hee aw mɔgɔ minnu limaniyana, a' ye layidu sirilenw dafa.
Dantan baganw dunni dagar'aw ye, fo min bɛ kalan aw ye kuranɛ kɔnɔ, nka fɛlɛfɛnw tɛ daga aw ye k'a sɔrɔ aw naamutigilamaw don, a' k'a dɔn Ala bɛ kiiti fɛn na, a ye min laɲini.
2. Hee aw mɔgɔ minnu limaniyana, aw kana Ala ka taamasiyɛnmafɛnw tana tiɲɛ, walima lahɔrɔmakalo, walima sarakabagan (hadiya) walima kannajurutigiw, walima Lahɔrɔmaso sɛgɛrɛbagaw, olu minnu bɛ fisamantiya ni jɛn ɲini u Ma fɛ.
N'aw ye naamu bila tuma min na, o tuma (a bɛ daga aw ye) ka kungosogow faga.
Mɔgɔw kɔniya kan'aw bila dansagon wale la, k'a sababu kɛ ko olu y'aw bali lahɔrɔmamisiri la.
A' ye ɲɔgɔn dɛmɛ ɲumankɛ ni Alaɲɛsiran na, aw kana ɲɔgɔn dɛmɛ jurumuko ni dansagon la.
A' ye siran Ala ɲɛ, aw k'a dɔn Ala ka ɲangili kolo ka gɛlɛn.
3. Jufasogo haramuna aw ma.
Ani joli dunni, ani lɛsogo, ani fɛn wɛrɛ tɔgɔ welela fɛn min fagatɔ la, ni Ala tɛ. Ani bɔminɛsu, ani bugɔlisu, ani binnisu, ani tulisu. ani waraw ye min dun, fo n'aw ye min jufabɔ, ani bolisɔnsogo, ani ka niyɔrɔtila kɛ ni kalafili ye
Nin fɛn o fɛn filɛ, a bɛɛ ye dunnenya ye diinɛ kɔnɔ.
Bi kɔni, mɔgɔ minnu kafiriyara, olu jigi tigɛra aw ka diinɛ na.
a' kana siran u ɲɛ, a' ye siran ne ɲɛ!
bi kɔni, ne y'aw ka diinɛ dafa aw ye, ka n ka nɛɛma tiimɛ aw kan.
N jɛnna ni silamɛya ye, k'o kɛ diinɛ y'aw ye.
Ni dɛsɛ ye mɔgɔ min sɔrɔ kɔngɔ gɛlɛn kosɔn, min tɛ jɛgɛnbaga ye jurumu nɔfɛ, i k'a dɔn Ala ye hakɛtobaga ye Masa hinɛbaga don.
4. U b'i ɲininka ko : « mun de dunni dagara u ye?» a fɔ : «fɛn sanimanw dunni dagar'aw ye, an'aw mana sogominɛfɛn minnu kalan fɛlɛbɔ la, u degelen, aw b'u kalan fɛn na, Ala y'aw kalan min na.
O mana sogo min minɛ aw kosɔn, a' y'o dun.
Aw ka Ala tɔgɔ fɔ a la, aw ka siran Ala ɲɛ, aw k'a dɔn Ala ka jatebɔ ka telin ».
5. Bi don in na, fɛn sanimanw dagara aw ye, ani kitabu dira minnu ma, olu ka kantigɛlifɛnw dagalen don aw ye.
Aw fana ka kantigɛlifɛnw dagara u ye.
Ani yɛrɛtangamuso limaniyalenw (furuli dagara aw ye). Ani yɛrɛtangamuso minnu bɛ mɔgɔw la, minnu sɔnna kitabu la ka kɔn aw ɲɛ, olu furuli dagara aw ye. N'a' y'u furufɛnw d'u ma kɔni. A ka kɛ ni yɛrɛtangafuru ye, sunguruntigɛ ko tɛ dɛ. Aw kana kɛ u minɛbagaw ye ka kɛ sunguruw ye dogo la.
Ni mɔgɔ min murutira limaniya ma, tiɲɛ na o tigi ka baara tiɲɛna, o tigi bɛ fara bɔnɛbagaw kan lahara.
6. Hee aw mɔgɔ minnu limaniyana, n'aw bɛ wuli tuma min na ka taa seli ma, a' y'a' ɲɛdaw ko, an'aw tɛgɛw, ka taa a bila nɔnkɔnkuruw la, a' k'aw kunkolow saalo, k'aw senw ko, ka taa bila ntamakuru fila la.
N'aw y'a sɔrɔ aw janabatɔ don, o tuma a' y'aw ko.
N'a y'a sɔrɔ aw banabaatɔ don, walima aw bɛ taamayɔrɔ la, walima aw dɔ la kelen bɔra banakɔtaa la, walima n'aw sera musow ma, aw dun ma ji sɔrɔ, o tuma a' ye tayamamu kɛ dugukolo saniman kan. A' k'a' ɲɛdaw n'aw tɛgɛw saalo n'o ye.
Ala t'a laɲini ka dɛgun si k'aw kan.
Nk'a b'a laɲini k'aw saniya, ani k'a ka nɛɛma tiimɛ aw kan, a dɔ la aw na barika da Ala ye.
7. A' y'aw hakili jigin Ala ka nɛɛma na, aw kan. An'a ka layidu gɛlɛn na, a y'o layidu min siri aw fɛ.
Waati min n'aw ko : « an y'a mɛn, an y'a labato » a' ye siran Ala ɲɛ, a' k'a dɔn ko Ala ye dusukunnako dɔnbaga ye.
8. Hee aw mɔgɔ minnu limaniyana, a' ye kɛ jɔbaga ɲumanw ye Ala ye, ani seerew ni tilennenya ye.
Mɔgɔ wɛrɛw juguya kan'aw bila n'aw tɛ tilen, a' y'aw tilen !
o de ka surun alaɲɛsiran na dɛ.
A' ye siran Ala ɲɛ!
aw k'a dɔn Ala ye dugulen ye ni fɛn ye, aw bɛ min kɛ.
9. Ala ye layidu di mɔgɔw ma minnu limaniyana ka baara ɲumanw kɛ, ko jurumuyafa b'u ye ani sara belebele.
10. Mɔgɔ minnu kafiriyara k'anw ka hayaw nkalontigiya, olu ye jahanama dungew ye.
11. Hee aw mɔgɔ minnu limaniyana, a' y'aw hakili jigin Ala ka nɛɛma na aw kan.
Waati min na mɔgɔ dɔw hamina k'u bolow bɔ aw kama, Ala y'olu bolow tanga aw ma.
A' ye siran Ala ɲɛ, limaniyabagaw k'u jigi sɛmɛ Ala kelen na.
12. Tiɲɛ-tiɲɛ na, Ala ye isirayila denw ka layidu minɛ, an ye kuntigiba tan ni fila bɔ u la, Ala k'u ma : « walaahi ne Ala kafolen b'aw ma, n'aw ye seli jɔ, ka jaga di, ka limaniya n ka kiraw la, k'u senkɔrɔdondon, ani ka dɔnɔ kɛ Ala ma, dɔnɔ cɛɲi na.
N'o kɛra walaahi ne b'aw ka jugumanw yafa aw ye.
Walaahi n b'aw ladon alijinɛw kɔnɔ, kɔjiw bɛ boli minnu jukɔrɔ.
Ni mɔgɔ min kafiriyara o kɔfɛ aw la, o tigi filila, ka bɔ sira jɛlen kan ».
13. K'a sababu k'u (Yahudiyaw) ka layidutiɲɛ ye, an y'u danga, an y'u dusukunw kɛ dusukun jalenw ye, u bɛ kumaw yɛlɛma ka bɔ u bilayɔrɔw la, u waajura ni min ye, u ɲinɛna u tilayɔrɔba kɔ.
Wa tuma bɛɛ e (Kira) bɛ bange janfa dɔ kan ka bɔ u yɔrɔ. Fo n'a kɛra jamakulu fitinin ye ka b'u la.
O tuma e ka yafa u ma. I k'i sagon u ka kɛtaw kunna.
I k'a dɔn Ala bɛ ɲumankɛlaw kanu.
14. Minnu ko : « anw ye nansaraw ye » an ye layidu minɛ olu fana bolo, olu fana waajura ni min ye, u ɲinɛna o tilayɔrɔba kɔ, o tuma an ye juguya ni ɲɔgɔnkɔniya don olu ni ɲɔgɔn cɛ, fo ka taa a bila jɔdon na, wa a mɛɛn o mɛɛn, Ala bɛn'u kibaruya ni fɛn ye, u tun bɛ min kɛ.
15. Hee kitabu dungew, tiɲɛ na an ka ciden nan'aw ma dɛ.
A bɛ fɛn caman bange aw ye, ka bɔ koɲɛw na, aw tun bɛ minnu dogo Kitabu kɔnɔ. A bɛ tɛmɛ caman kan.
Tiɲɛ na yeelen nan'aw ma ka bɔ Ala yɔrɔ, ani gafe bangelen.
16. Ala bɛ mɔgɔ kana n'o ye, ka taa kisi sira ma, min tugura Ala dungɔ kɔ, a b'u labɔ dibiw la, ka taa yeelen ma n'a ka jɛn ye.
K'u kana ka taa sira tilennen ma.
17. Tiɲɛ-tiɲɛ na mɔgɔw kafiriyara minnu ko: « Ala yɛrɛ de ye Al-Masiihu ye, Mariyama den » a fɔ: « jɔnni bɛ fɛn mara Ala ka ko la, ni Ala y'a laɲini k'a bɛ Al-Masiihu halaki, mariyama den, an'a woloba yɛrɛ, ani mɔgɔ minnu bɛ dugukolo kɔkan, u bɛɛ lajɛlen ?
Ala ta ye sanfaraw ni dugufara mara ye, ani o fila kɔnɔfɛnw.
Ala bɛ fɛn dan, min y'a diya, Ala ye sebaa ye fɛn bɛɛ lajɛlen na».1
18. Yahudiyaw ni nansaraw ko: « anw ye Ala denw ye, ani Ala ka mɔgɔmandiw »
a fɔ: « n'o don munna Ala b'aw lajaba n'aw ka jurumuw ye? » ayi, aw ye mɔgɔninfinw de ye ka bɔ danfɛnw na, Ala ye minnu dan.
Ala bɛ yafa mɔgɔ ma min y'a diya, a bɛ mɔgɔ lajaba min y'a diya. Ala ta ye sanfaraw ni dugufara mara ye, ani o fila kɔnɔfɛnw.
labanyɔrɔ bɛ ka taa Ala ma ».
19. Hee kitabu dungew, an ka ciden nan'aw ma, k'a bangeni kɛ aw ye furancɛlankolon dɔ kɔnɔ, Kiraw ciko la.
Walasa aw kan'a fɔ: « laɲagalibaga ni lasiranbaga si ma n'an ma » o tuma laɲagalibaga ni lasiranbaga nan'aw ma sa dɛ.
Ala ye sebaga ye fɛn bɛɛ la.
20. (A' y'aw hakili jigin) waati min na, ni musa y'a fɔ a ka mɔgɔw ye ko: « Hee n ka mɔgɔw, a' ye Ala ka nɛɛma kosuma, aw kan!
tuma min na, Ala ye nabi ɲumanw bɔ aw la, k'aw kɛ masakɛw ye, k'aw sɔn fɛnw na, a ma min ɲɔgɔnna di mɔgɔ si kelen ma a ka danfɛnw na.
21. Hee n ka mɔgɔw, a' ye don dugukolo saniman na, Ala y'o min sɛbɛn aw ye, aw kana segin aw kɔw kan, n'o tɛ aw bɛ segin ka kɛ mɔgɔ bɔnɛnenw ye dɛ ».
22. U ko: « hee musa, i k'a dɔn mɔgɔ kannagɛlɛn dɔw bɛ dugukolo in kan, anw tɛ don, fo olu ka bɔ yen.
N'olu kɔni bɔra, an bɛ kɛ donbagaw ye».
23. Cɛ fila ko,3 mɔgɔw la, Ala ye (limaniya) nɛɛma kɛ minnu ye : « a' ye don u kan !
dugu donda fɛ, n'aw donna u kan, aw k'a dɔn aw bɛ kɛ sebagaw y'u la, a' y'a' jigi sɛmɛ Ala kelen na, n'a y'a sɔrɔ aw ye limaniyabagaw ye ».
24. U ko : « hee!
musa, i k'a dɔn an tɛ don dugukolo in kan abada, k'olu to a kɔnɔ, o tuma e (Musa) yɛrɛ n'i tigi Ala ka taa kɛlɛ kɛ, anw kɔni sigilen bɛ to yanninnɔ ».
25. Musa ko : « ne tigi Ala, i k'a dɔn fosi mara tɛ n bolo, fo n yɛrɛkun ni balimakɛ (Haruna) dɔrɔn.
O tuma an ni mɔgɔ tiɲɛnenw cɛfara ka bɔ ɲɔgɔn na »
26. Ala ko : « o tuma o dugukolo in kɔnɔdonni haramuyana u ma sa, san bi naani kɔnɔ u bɛ kunmafilitaama kɛ dugukolo kan, i dusu kana kasi mɔgɔ tiɲɛnenw kama ».
27. Adama denkɛ fila ka kibaruya kalan u ye ni tiɲɛ ye.
Waati min na, u fila ye saraka dɔ bɔ. Kelen ka saraka minɛna, tɔ kelen ta ma minɛ.
(Min ta ma minɛ) o ko : « walaahi fo n k'i faga » a (tɔɲɔgɔn) k'a ma : « e, i k'a dɔn Ala bɛ Alaɲɛsiranbagaw dɔrɔn de ka baara minɛ ».
28. ko : « walaahi n'i y'i bolo bɔ ne kama, k'i bɛ ne faga, ne kɔni tɛ n bolo bɔbaga y'i kama, ko n b'i faga. Bawo ne bɛ siran Ala ɲɛ, danfɛnw tigi ».
29. I k'a dɔn ne b'a fɛ e ka taga ni ne jurumu ni e yɛrɛ jurumu ye, i ka fara tasuma donbaaw kan, o filɛ tɔɲɔnikɛlaw sara ye »
30. A Ni y'a balimakɛ fagali nɔgɔya a ye, o tuma a y'a faga, a kɛra mɔgɔ bɔnɛnenw dɔ ye.
31. Ala ye kankankɔnɔ dɔ ci ka taa siyɛnni kɛ dugukolo kan, walasa k'a jir'a (fagalikɛla in) la, a ka kan k'a balimakɛ su don cogo min na.
A ko : « hee ne ta kɛra galo ye dɛ, yala ne dɛsɛra ka kɛ nin kankankɔnɔ in ɲɔgɔn ye wa, n ka se ka n balimakɛ su don » ?
o tuma a kɛra nimisabagaw dɔ ye.
32. O de kosɔn anw Ala ye sɛbɛnni kɛ Isirayila denw kan, ko ni mɔgɔ o mɔgɔ ye Ni bɔ, min tɛ ni wɛrɛ jurusara ye, walima min tɛ tiɲɛni jurusara ye dugukolo kan, o bɛ i n'a fɔ o tigi ye mɔgɔ bɛɛ lajɛlen faga.
Wa ni mɔgɔ min ye ni kelen pe ɲɛnamaya, o bɛ i n'a fɔ o ye mɔgɔ bɛɛ lajɛlen ɲɛnamaya.
Tiɲɛ-tiɲɛ na, anw ka cidenw nan'u ma ni dalilu bangenenw ye, o bɛɛ tɛmɛnen kɔfɛ, i k'a dɔn mɔgɔ caman b'u la, olu ye tiɲɛnikɛlaw ye dugukolo kɔkan.
33. I k'a dɔn mɔgɔ minnu bɛ Ala n'a Kira kɛlɛ, ka cɛsiri tiɲɛni na dugukolo kɔkan, olu sara filɛ : k'u faga, walima k'u dulon, walima k'u bolow n'u senw tigɛ k'olu fɔ ɲɔgɔn kɔ. Walima k'u gɛn ka bɔ jamana kɔnɔ.
O ye dɔgɔyama ye u ye diɲɛ kɔnɔ, wa ɲankata b'u ye lahara don na min ka bon.
34. Fo n'a kɛra mɔgɔw ye minnu tuubira, sann'aw ka se sɔrɔ u kan.
Aw k'a dɔn ko Ala ye Hakɛtobaga ye Masa hinɛbaga don.
35. Hee aw mɔgɔ minnu limaniyana, a' ye siran Ala ɲɛ, aw ka masurunya ɲini ka taa Ala ma !
a' ye jahadi kɛ Ala ka sira kan, a dɔ la aw bɛ kisi.
36. A' k'a dɔn mɔgɔ minnu kafiriyara, hali ni dugukolo kɔkanfɛnw bɛɛ kɛra olu bolo, k'o bɔɲɔgɔnko wɛrɛ far'o kan, walasa u k'u yɛrɛ kunmabɔ n'o ye jɔdon lajaba ma, o tɛ minɛ u bolo.
Lajaba b'u ye min dimi ka bon.
37. U b'a laɲini k'u bɛ bɔ tasuma na, nk'u tɛ se ka bɔ a kɔnɔ.
Lajaba b'u ye min dumɛnen bɛ.
38. Sonkɛ ni sonmuso, a' y'u fila bolow tigɛ, ka kɛ sara ye fɛn na, u ye min kɛ, ka kɛ ɲankata ye ka bɔ Ala yɔrɔ, Ala ye bonya Masa ye kodɔnbaga don.
39. Ni mɔgɔ min tuubira a ka tɔɲɔni kɔfɛ, ka ɲɛni kɛ, a' k'a dɔn Ala b'o ka tuubi minɛ, i k'a dɔn Ala ye Hakɛtobaga ye Masa hinɛbaga don.
40. Yala e m'a dɔn ko Ala ta ye sanfaraw ni dugufara mara ye wa ?
a bɛ mɔgɔ lajaba min y'a diya, a bɛ yafa mɔgɔ ma, min y'a diya.
Ala ye sebaa ye fɛn bɛɛ lajɛlen na.
41. Hee e ciden, mɔgɔw ka koɲɛ kan'i dusu kasi, minnu bɛ girin kafiriya kɔnɔ, ka bɔ mɔgɔw la minnu b'a fɔ ko : « an limaniyana » n'u daw ye k'a sɔrɔ u dusukunw ma limaniya. Ani minnu kɛra Yahudiyaw ye, lamɛnnibaga juguw don nkalonkuma la. Lamɛnnibaga juguw don fana mɔgɔ wɛrɛw ye, minnu ma na e bara.
U bɛ kumaw yɛlɛma, kumaw sigilen kɔfɛ u sigiyɔrɔw la.
U b'a fɔ : « ni nin dir'aw ma, a' y'o minɛ ; nka n'o ma di aw ma, a' y'a' kɔlɔsi dɛ».
Ni Ala ye mɔgɔ min lajarabili laɲini, e tɛ se ka fosi ɲɛ o tigi ye Ala yɔrɔ.
Olu de ye mɔgɔw ye, Ala m'a laɲini k'a b'u dusukunw saniya.
Kunmasuli b'u ye diɲɛ kɔnɔ, wa lahara don na, lajababa b'u ye.
42. Lamɛnnibaga juguw don nkalonkuma na. Haramu dunnabaw don fana.
O tuma n'u (Yahudiyaw) nana i ma, kiiti tigɛ u ni ɲɔgɔn cɛ ! walima i kɔdon u ma!
n'i y'i kɔdon u ma, u tɛ se k'i tɔɔrɔ ni fosi ye.
Nka n'i ye kiiti tigɛ, o tuma kiiti tigɛ u cɛ ni tilennenya ye, i k'a dɔn Ala bɛ mɔgɔ tilennenw de kanu.
43. U b'i kɛ kiititigɛla ye cogo di, k'a sɔrɔ Tawureta b'u bara, Ala ka kiiti b'o kɔnɔ?
u bɛ tila k'u kɔdon o tɛmɛnen kɔ, olu kɔni tɛ limaniyabagaw ye.
44. I k'a dɔn anw ye Tawureta jigin, kana ni yeelen b'a kɔnɔ.
Nabi ɲuman minnu kɛra silamɛw ye, olu ni karamɔgɔw ni dɔnnibagaw tun bɛ kiiti tigɛ n'a ye mɔgɔw ye, minnu kɛra Yahudiyaw ye.
k'a sababu kɛ tangani min ɲinina u fɛ Ala ka kitabu la.
Ani fana u yɛrɛw tun kɛra seerew ye kitabu in kan, ko » aw kana siran mɔgɔw ɲɛ, a' ye siran ne Ala ɲɛ.
Aw kana n ka hayaw feere sɔngɔ ncinin na ».
Ni mɔgɔ min ma kiiti tigɛ ni fɛn ye, Ala ye min jigin, olu de ye Kafiriw ye.
45. An y'a sɛbɛn u kan Tawureta kɔnɔ ko : « ni sara ye ni ye.
Ɲɛ sara ye Ɲɛ ye.
Nun sara ye nun ye.
Tulo sara ye tulo ye.
Ɲin sara ye ɲin ye, joginnidaw ta ye jurusara ye.
Ni min yafara a ta kɔ, o bɛ kɛ jurumuyafa y'o tigi ye.
Ni mɔgɔ min ma kiiti tigɛ ni fɛn ye Ala ye min jigin, olu de ye tɔɲɔnikɛlaw ye.
46. An ye Mariyama denkɛ Yisa tugu olu nɔfɛ, k'a kɛ tiɲɛtigiyabaga ye fɛn na, min b'a ɲɛfɛ Tawureta la.
An y'a sɔn linjila la, kana ni yeelen b'o kɔnɔ, ka kɛ fɛn tiɲɛtigiyabaga ye, min b'a ɲɛfɛ Tawureta la, ani kana ni waajuli Ala ɲɛsiranbagaw ye.
47. Linjila tigiw ka kiiti tigɛ ni fɛn ye, Ala ye min jigin a kɔnɔ.
Ni mɔgɔ min ma kiiti tigɛ ni fɛn ye, Ala ye min jigin, olu de ye mɔgɔtiɲɛnenw ye.
48. An ye kitabu jigin e (Kira) ma ni tiɲɛ ye, ka kɛ tiɲɛtigiyabaga ye fɛn na, min b'a ɲɛfɛ, ka bɔ kitabu (tɛmɛnen) na. Ani tanganibaga, a kan.
O tuma kiiti tigɛ u cɛ ni fɛn ye, Ala ye min jigin.
I kana tugu u nidungɔ kɔ k'i bɔ fɛn kan, min nan'i ma tiɲɛ na.
An ye sariya ni taasira sigi aw kelen-kelen bɛɛ ye.
N'a tun diyara Ala ye, a tun b'aw bɛɛ kɛ mantonsɛrɛ kelen ye, nka walasa a k'aw kɔrɔbɔ fɛn na, a ye min d'aw ma, a 'ye ɲɔgɔndan kɛ hɛɛrɛkow la, aw bɛɛ lajɛlen kɔseginyɔrɔ bɛ ka taa Ala ma.
A b'aw ladɔnniya fɛn na, aw tun bɛ ɲɔgɔn fɔnkɔɲɔgɔnya fɛn min na.
49. (An ye e yamaruya) i ka kiiti tigɛ u ni ɲɔgɔn cɛ ni fɛn ye, Ala ye min jigin, i kana tugu u nidungɔ kɔ, i k'i cogodɔn u kan'i yɛlɛma k'i bɔ fɛn dɔw kan, Ala ye min jigin i ma.
O tuma n'u y'u kɔdon, a dɔn ko Ala b'a fɛ k'u ɲangi n'u ka jurumu kɛlen dɔw ye.
I k'a dɔn caman bɛ mɔgɔw la, walaahi olu ye mɔgɔ tiɲɛnenw ye
50. Yala kodɔnbaliya kiiti, u b'o de ɲini wa?
jɔnni ka ɲi ka tɛmɛ Ala kan, kiiti la, mɔgɔw ye minnu bɛ dɛngɛnɛya.
51. Hee aw mɔgɔ minnu limaniyana, aw kana Yahudiyaw ni nansaraw minɛ ka k'aw madɛmɛɲɔgɔnw ye, olu dɔ de ye dɔ madɛmɛɲɔgɔn ye.
Ni mɔgɔ min y'u k'a madɛmɛɲɔgɔn ye aw la, o tigi y'u dɔ ye.
I k'a dɔn Ala tɛ yɛrɛtɔɲɔlaw kana.
52. E bɛ mɔgɔw ye, bana bɛ minnu dusukunw na, olu b'u girin kafiriw madɛmɛni na. U b'a fɔ ko: « an bɛ siran masiba mununmununni kan'an sɔrɔ » a dun dɔ b'a la Ala bɛ na ni foni ye walima koɲɛ dɔ ye ka bɔ a bara, o tuma u bɛ laban ka kɛ nimisabagaw ye, fɛn na, u ye min dogo u niw na.
53. Mɔgɔ minnu limaniyana, olu n'a fɔ ko : « yala ninnu de m'u kali Ala la, u ka kali-ka-siyɛn dan bɛɛ la wa, ko olu faralen bɛ aw kan wa? »
u ka baaraw tiɲɛna, u labanna ka kɛ mɔgɔ bɔnɛnenw ye.
54. Hee aw mɔgɔ minnu limaniyana, ni mɔgɔ min murutira aw la ka bɔ a ka (silamɛya) diinɛ kan; a mɛɛn o mɛɛn Ala bɛna ni mɔgɔ wɛrɛw ye, a bɛ minnu kanu, u fana bɛ Ala kanu, u bɛ kɛ mɔgɔ nɔgɔnw ye limaniyabagaw la, ka kɛ mɔgɔ kologɛlɛnw ye kafiriw kan; u bɛ jahadi kɛ Ala ka sira kan.
U tɛ siran jalakibaga si ka jalakili ɲɛ.
O filɛ Ala ka fisamantiya ye, a b'o di mɔgɔ ma min y'a diya.
Ala ye yiriwa Masa ye Dɔnnitigi don.
55. A' k'a dɔn aw madɛmɛbaga ye Ala de ye, an'a Kira. Ani mɔgɔ minnu limaniyana, olu minnu bɛ seli jɔ, ka jaga di, wa urukuyibagaw don.
56. Ni mɔgɔ min y'a madɛmɛbaga kɛ Ala ye, a n'a ka ciden ye, ani mɔgɔ limaniyalenw ye, i k'a dɔn Ala ka jɛkulu de ye sebagaw ye.
57. Hee aw mɔgɔ minnu limaniyana, aw kana mɔgɔw minɛ ka kɛ aw madɛmɛɲɔgɔnw ye, minnu y'aw ka diinɛ minɛ ka kɛ ɲangoron ni tulonkɛ ye, ka bɔ mɔgɔw la, Kitabu dira minnu ma, ani kafiriw.
A' ye siran Ala ɲɛ, n'a y'a sɔrɔ aw ye limaniyabagaw ye.
58. N'aw ye wele kɛ ka taa seli ma tuma min na, u b'o minɛ ka kɛ ɲangoron ni tulonkɛ ye, bawo mɔgɔw don minnu hakili tɛ ko faamuya.
59. A fɔ: « hee aw kitabu dungew, yala aw b'aw dimi bɔ anw na fɛn wɛrɛ kama, fo anw limaniyana Ala la, ani fɛn na, min jiginna an ma, ani min jiginna ka kɔrɔ, ani fana, aw caman de ye mɔgɔ tiɲɛnenw ye ».
60. A fɔ: « yala n k'aw ladɔnniya fɛn na, min ka jugu ka tɛmɛ o kan sara la Ala yɔrɔ ?
o ye mɔgɔ ye, Ala ye min danga, ka dimi a kɔrɔ, k'u dɔw kɛ gɔnw ye, ani lɛw, minnu ye jo bato, olu de jɔyɔrɔ ka jugu, wa olu filila kojugu ka bɔ sira jɛlen kan».
61. Tuma min na n'u nan'aw ma, u b'a fɔ : « an limaniyana » k'a sɔrɔ u dun donna aw kan ni kafiriya ye, wa olu bɔra ni o ye.
Ala ye dɔnnibaga ye ni fɛn ye, u bɛ min dogo.
62. I b'u caman ye ka girin ka don jurumuw ni dansagonw n'u ka haramudun na.1 Walaahi u bɛ wale min kɛ, o cɛ juguyara haali.
63. Munna karamɔgɔw ni dɔnnibagaw t'u gɛn u ka jurumukuma n'u ka haramudun na ?
walaahi u bɛ baara min kɛ, o cɛ juguyara haali.
64. Yahudiyaw ko: « Ala tɛgɛ ka gɛlɛn» u yɛrɛw kɛra tɛgɛ gɛlɛnw ye. U dangana n'u ka kuma fɔlen ye.
Ayi Ala tɛgɛ fila labilalen bɛ, Ala bɛ musaka kɛ cogo min y'a diya, walaahi fɛn min jiginna e (Kira) kan, ka bɔ i Ma yɔrɔ, o bɛna u (Yahudiyaw ni Nansaraw) caman jiidi ni dansagon ni kafiriya ye.
Anw ye juguya ni kɔniya don u ni ɲɔgɔn cɛ, fo ka taa a bila jɔdon na.
Tuma o tuma n'u ye tasuma mɛnɛ kɛlɛ kama, Ala b'o dugan.
U bɛ taama dugukolo kɔkan ni tiɲɛni ye. Ala tɛ tiɲɛnikɛlaw kanu.
65. N'i tun y'a sɔrɔ kitabu dungew limaniyana, ka siran Ala ɲɛ, an tun bɛ u ka jugumanw kafari u ye, an tun b'u don nɛɛma -Alijinɛw kɔnɔ.
66. N i tun y'a sɔrɔ u ye Tawureta ni linjila jɔ, ani minnu jiginna u ma ka bɔ u Ma yɔrɔ, u tun na dumuni kɛ u sanfɛ, an'u senkɔrɔ.
jamakulu tilennen dɔw b'u la, nka caman b'u la, olu ka baara kɛtaw cɛjuguyara.
67. Hee e ciden, fɛn bɛɛ lase min jiginna i kan ka bɔ i Ma yɔrɔ.
N'i m'o kɛ, o tuma i ma i Ma ka cidenya lase dɛ.
Ala de b'i latanga ka bɔ mɔgɔw ma.
Ala tɛ kafiriw kana.
68. A fɔ: « hee kitabu dungew, aw tɛ fosi kan (diinɛko la) fo aw ka Tawureta ni linjila jɔ. Ani (gafe minnu jiginna aw kan ka bɔ aw Ma yɔrɔ”. Walaahi fɛn min jiginna e (Kira) ma ka bɔ i Ma yɔrɔ, o b'u caman jiidi ni dansagon ni kafiriya ye.
I dusu kana kasi kafiriw nɔfɛ.
69. I k'a dɔn mɔgɔ minnu limaniyana, ani minnu kɛra Yahudiyaw ye, ani saabiinaw 3, ani nansaraw, ni mɔgɔ min limaniyana Ala la, ani lahara don na, ka baara ɲuman kɛ, siran t'o tigiw kan, u tɛ nisɔngoya fana.
70. Tiɲɛ-tiɲɛ na, anw ye Isirayila denw ka kalikan minɛ, an ye kira caman ci u ma.
Tuma o tuma ni kira dɔ nan'u ma ni fɛn ye, min man di u niw ye, u bɛ kira jamakulu dɔw nkalontigiya, ka jamakulu dɔw faga.
71. U y'a bisigi ko balawu tɛna kɛ. U fiyenna, ka tila k'u tulow geren, u caman (kɛra ten).
O kɔfɛ Ala ye tuubi minɛ u ma.
O kɔfɛ u fiyenna ka tila k'u tulo geren.
Ala ye yelibaga ye n'u ka baara kɛtaw ye.
72. Tiɲɛ-tiɲɛ na, mɔgɔw kafiriyara, minnu ko: « i k'a dɔn Ala de ye Al-masiihu ye, Mariyama denkɛ » k'a sɔrɔ Al-Masiihu yɛrɛ ko: «hee Isirayila denw, a' ye Ala bato, ne Ma, an'aw Ma, aw k'a dɔn ni mɔgɔ min ye fɛn wɛrɛ fara Ala kan, tiɲɛ na Ala ye alijinɛ haramuya o tigi ma faasi, o ladonyɔrɔ ye jahanama tasuma ye.
Dɛmɛbagaw si tɛ tɔɲɔnikɛlaw bolo»
73. Tiɲɛ-tiɲɛ na, mɔgɔw kafiriyara, minnu ko: « Ala ye Ma saba sabanan ye » batoma wɛrɛ dun tɛ yen Ala kɔ.
Wa n'u m'u ka kuma fɔtaw dabila, walaahi ɲankata bɛna mɔgɔw sɔrɔ u la, minnu kafiriyara, ɲankata min dimi ka bon.
74. Yala u tɛ tuubi ka taa Ala ma, ka yafa ɲini a fɛ wa?
Ala ye Hakɛtobaga ye Masa hinɛbaga don.
75. Al-masiihu, min ye Mariyama den ye, o ma kɛ fosi ye fo ciden, cidenw tɛmɛna ka kɔn min ɲɛ.
A woloba tun ye musotiɲɛtigiba ye.
U mɔgɔ fila bɛɛ tun bɛ dumuni kɛ.
A filɛ cogo min na anw Ala bɛ hayaw bange u ye. O kɔfɛ a filɛ cogo min na u b'u kɔdon (tiɲɛ ma)
76. A fɔ: « yala aw bɛ fɛn bato ni Ala tɛ, min tɛ tɔɔrɔ ni nafa si mara aw ye wa ? Ala dun de ye Mɛnnikɛla ye Dɔnnibaga don ».
77. A fɔ : « hee kitabu dungew, aw kana dan tɛmɛ aw ka diinɛ kɔnɔ. fɛn na min tɛ tiɲɛ ye.
Aw kana tugu mɔgɔw nidungɔ kɔ, minnu filila ka kɔrɔ. Wa u ye mɔgɔ caman lafili ka tɛmɛ. U filila ka bɔ sira jɛlen kan ».
78. Mɔgɔ minnu kafiriyara Isirayila denw na, olu dangana (kira) Dawuda ni (Kira) Yisa, Mariyama denkɛ nɛn kan. Ka d'a kan u ye kansɔsɔli kɛ, wa u kɛra u bɛ dan sagon fana.
79. U tun kɛra, u tɛ ɲɔgɔn gɛn ka bɔ kojugu la, u ye min kɛ, walaahi u tun bɛ ko minnu kɛ, o cɛjuguyara haali.
80. I bɛ caman ye u la, olu b'u madɛmɛɲɔgɔn kɛ mɔgɔw ye minnu kafiriyara.
Walaahi u yɛrɛw ye wale min bila u ɲɛ, o sara cɛjuguyara.
n'o ye ko Ala fununna u kɔrɔ, wa u bɛ dumɛ ɲankata kɔnɔ.
81. Ni u tun kɛra ko u bɛ limaniya Ala ni Nabi ɲuman na, ani min jiginna o ma, u tun tɛna kafiriw minɛ ka k'u madɛmɛɲɔgɔnw ye, nka caman b'u la, olu ye mɔgɔ tiɲɛnenw ye.
82. Walaahi i bɛ mɔgɔ min sɔrɔ, n'o ka juguya kolo ka gɛlɛn mɔgɔw nɔfɛ minnu limaniyana, o ye Yahudiyaw ye ani minnu kɛra filankafow ye.
Walaahi i bɛ mɔgɔ min sɔrɔ, n'o ka kanuya ka surun mɔgɔw la minnu limaniyana, o ye mɔgɔw ye, minnu ko: « anw ye Nansaraw ye » k'a masɔrɔ dɔnnibagaw ni Alabatobagaw b'olu la. Wa olu t'u yɛrɛ bonya.
83. N'olu ye fɛn mɛn, min jiginna Alakira kan, i bɛ u ɲɛw woyotɔ ye ɲɛji fɛ. K'a sababu kɛ u ye min dɔn ka bɔ tiɲɛ na.
U b'a fɔ: « anw Ma, an limaniyana, an sɛbɛn ka fara seereyabagaw kan ».
84. Mun b'a to an tɛ limaniya Ala la, ani tiɲɛ na, min nan'an ma, an dun bɛ tamaki ko an Ma k'an fara mɔgɔ ɲumanw kan ».
85. Ala fana y'u sara u ka kuma sababu la ni Alijinɛw ye, kɔjiw bɛ boli minnu jukɔrɔ, u bɛ dumɛ o kɔnɔ kudayi.
O filɛ ɲumankɛlaw sara ye.
86. Mɔgɔ minnu kafiriyara, k'an ka hayaw nkalontigiya, olu de ye jahanama dungew ye.
87. Hee aw mɔgɔ minnu limaniyana, aw kana fɛn sanimanw haramuya, Ala ye minnu daga aw ye.
Aw kana dansagon, a' k'a dɔn Ala tɛ dansagonbagaw kanu.
88. A' ye fɛnw dun, Ala y'aw garijɛgɛ minnu na, minnu ye halala sanimanw ye.
Aw ka siran Ala ɲɛ, aw limaniyalen bɛ Masa min na.
89. Ala t'aw minɛ n'aw ka tulon ye a' ka kaliliw kɔnɔ, nka n'aw ye kalili min ŋaniya siri, Ala b'aw minɛ n'o ye dɛ.
O tuma, o kɔni kalilankari ye: ka faantan tan ladumuni, ka bɔ fɛn na, aw ka denbaya bɛ balo fɛn min cɛmancɛlata la. Walima k'u (faantan tan) fɛrɔbɔ. Walima ka jɔn kelen hɔrɔnya.
O tuma ni mɔgɔ min ma nin (saba si) sɔrɔ, o ka tile saba sun.
O filɛ aw ka kalilankari bɔcogo ye.
N'aw y'aw kali, a' y'a' ka kaliliw latanga dɛ!
Ala b'a ka hayaw bange aw ye o cogo la, a dɔ la aw bɛ barika da.
90. Hee aw mɔgɔ minnu limaniyana, aw k'a dɔn ko dɔlɔ ni sobon, ani boliw ani filɛlikɛfɛnw, olu bɛɛ ye nɔgɔw ye ka bɔ sitanɛ ka baaraw la.
A' y'aw yɔrɔ janya u la dɛ, walasa aw bɛ kisi.
91. A' k'a dɔn sitanɛ b'a laɲini dɔrɔn ka juguya ni kɔniya don aw ni ɲɔgɔn cɛ, dɔlɔko ni sobonko la, ani k'aw bali Ala kosuma ni seli la.
Yala aw ye a dabilabagaw ye wa ?
92. A' ye Ala bato, ka ciden labato, a' k'aw kɔlɔsi !
n'aw y'a' kɔdon, aw k'a dɔn ko min b'an ka ciden kan, o ye cilase bangelen dɔrɔn de ye.
93. Jurumu tɛ mɔgɔw kan, minnu limaniyana ka baara ɲumanw kɛ, fɛn na, u ye minnu dun (dɔlɔ ni sobonw na, sanni u ka haramuya) n'u tun siranna Ala ɲɛ ka limaniya, ka baara ɲuman kɛ, o kɔfɛ ka siran Ala ɲɛ ka limaniya, o kɔfɛ ka siran Ala ɲɛ ka ɲuman kɛ.
Ala bɛ ɲumankɛlaw de kanu.
94. Hee aw mɔgɔ minnu limaniyana, Ala bɛn'aw kɔrɔbɔ ni fɛnnin dɔ ye ka bɔ fɛlɛfɛn na. Aw bolow n'aw ka tamaw bɛ min sɔrɔ.
Walasa Ala b'a dɔn mɔgɔ min bɛ siran a ɲɛ dogo la.
Ni mɔgɔ min ye dansagon o kɔfɛ, lajaba b'o ye, min dimi ka bon.
95. Hee aw mɔgɔ minnu limaniyana, aw kana fɛlɛfɛn faga aw naamutigilama.
Ni mɔgɔ min y'a faga aw la tugukakɛ la, o sara ye fɛn ɲɔgɔnna bagan ye, a ye min faga. Laadirikɛ fila bɛ kiiti tigɛ ni min ye aw la. K'o kɛ hadiya ye, min bɛ lase Alikaaba la.
Walima k'o kunko bɔ ni faantanw ladumuni ye, walima k'o kunmafalensunni kɛ, walasa a na a ka koɲɛ laban juguya nɛnɛ.
Min tɛmɛna Ala yafara o la.
Nka ni mɔgɔ min seginna k'a dɔwɛrɛ kɛ, Ala b'a ta jurusara o tigi la.
Ala ye bonya masa ye tajurusarabaga don.
96. Jirɔfɛn mɔni dagar'aw ye, ani a jufa sogo dunni, k'o kɛ daamuta y'aw ye, ani taamadenw ye.
Nka gerekanfɛnw fagali haramuna aw ma n'aw naamutigilama don.
A' ye siran Ala ɲɛ, aw bɛ dalajɛ ka taa Masa min ma.
97. Alikaaba min ye so lahɔrɔmama ye, Ala y'o kɛ mɔgɔw jɔlan ye, ani lahɔrɔmakalo, ani hadiyabagan, ani kannajurutigiw.
O kɛra walasa aw k'a dɔn ko Ala bɛ fɛn bɛɛ dɔn sanfaraw ni dugufara kɔnɔ, wa a' k'a dɔn ko Ala ye fɛn bɛɛ lajɛlen dɔnbaga ye.
98. A' k'a dɔn ko Ala ka ɲangili kolo ka gɛlɛn. Wa a' k'a dɔn ko Ala ye Hakɛtobaga ye Masa hinɛbaga don.
99. Fosi tɛ Alakira kan, fo cilase.
Nka Ala bɛ fɛn dɔn, aw bɛ min bange, an'aw bɛ min dogo.
100. A fɔ : «fɛn jugu ni fɛn ɲuman tɛ kɛɲɛ.
Hali ni fɛn jugu caya y'i ɲɛfa, o tuma a' ye siran Ala ɲɛ, aw dusukunyeli dungew, a dɔ la aw bɛ kisi »
101. Hee aw mɔgɔ minnu limaniyana, aw kana ɲininkali kɛ kow la, minnu mana bange aw ye, n'o bɛ goya aw ye.
N'aw dun ye ɲininkali kɛ o kow la, k'a sɔrɔ kuranɛ bɛ ka jigin, u bɛ bange aw ye dɛ.
Ala yafara aw ma (tɛmɛnenw) na.
Ala ye Hakɛtobaga ye Muɲunbaga don.
102. Tiɲɛ na mɔgɔ dɔw delila k'o ɲɔgɔn ɲininkali kɛ ka kɔn aw ɲɛ, o kɔfɛ u labanna ka kɛ kafiriw ye n'a ye.
103. Ala ma tulosɔgɔsaraka kɛ, a ma gɛnbalisaraka kɛ, a ma tugubaasaraka kɛ, a ma tanganensaraka fana kɛ.
Nka mɔgɔ minnu kafiriyara, olu de bɛ nkalon tigɛ ka da Ala la.
Wa u caman tɛ hakili sɔrɔ.
104. N'a fɔra u ye tuma min na ko a' ye na fɛn ma, Ala ye min jigin, ani Ala ka ciden ma, u b'a fɔ ko : «an y'an faw sɔrɔ min kan, o b'anw wasa » ee hali n'a y'a sɔrɔ u faw tun tɛ fɛn dɔn, u tun tɛ taama kanasira kan?
105. Hee aw mɔgɔ minnu limaniyana, a' y'a' ɲɛsin a' yɛrɛw ma !
mɔgɔ min filila, o ka fili t'aw tɔɔrɔ, n'aw yɛrɛw kanana.
Aw bɛɛ lajɛlen kɔseginyɔrɔ bɛ ka taa Ala ma, a b'aw kibaruya fɛn na, aw tun bɛ min kɛ.
106. Hee aw mɔgɔ minnu limaniyana, ni saya nan'aw dɔ la kelen ma, aw ni ɲɔgɔn cɛ seereya bɛ kɛ sarakanna tuma na mɔgɔ tilennen fila ye aw (silamɛw) na.
Walima mɔgɔ fila wɛrɛw ka bɔ mɔgɔw la, min t'aw dɔ ye.
N'a y'a sɔrɔ aw taamana dugukolo kan, ni saya musiba y'aw sɔrɔ.
O tuma aw b'olu mɔgɔ fila minɛ seli kɔfɛ, u b'u kali Ala la, n'a y'a sɔrɔ aw sigara u la, (k'u kali ko) : « anw t'an ka seereya feere sɔngɔ si la, hali n'a kɛra masurunyamɔgɔ ye ; wa anw tɛ Ala ka seereya dogo, n'o kɛra, o tuma anw kɛra jurumutɔw dɔ ye dɛ»
107. N'aw banger'a kan ko mɔgɔ fila in ye jurumu kunko ta, o tuma mɔgɔ fila wɛrɛ bɛ wuli ka jɔ u nɔ na. Olu ka bɔ mɔgɔw la, jurumuko kɛra minnu na, olu minnu ka surun sabaatɔ la ni bɛɛ ye.
Olu fila b'u kali Ala la ko : « walaahi anw ka seereya de ka kan ka tɛmɛ ninnu fila ka seereya kan, wa anw ma dantɛmɛ si kɛ dɛ, n'o kɛra o tuma walaahi anw kɛra yɛrɛtɔɲɔbagaw dɔ ye».
108. Nin kɛcogo in de ka surun, u ka na ni seereya ye a ɲɛ kan, walima a b'a to u bɛ siran kalili kana lasegin (ka di ciyɛntalaw ma) u ka kalili kɔfɛ.
A' ye siran Ala ɲɛ, aw ka lamɛnni kɛ.
Ala tɛ mɔgɔ tiɲɛnenw kana.
109. (Hakilijigin kɛ) don min, ni Ala bɛ kiraw bɛɛ dalajɛ, a b'a fɔ ko : « aw jaabira ni mun ye » ?
U b'a fɔ ko : «dɔnni t'an bolo dɛ » i k'a dɔn e Ala de ye ko dogolenw dɔnbagaba ye »
110. (Hakilijigin kɛ) waati min na Ala b'a fɔ : « Mariyama denkɛ Yisa yo ! i hakili jigin ne ka nɛɛma na i kan, an'i woloba kan. Tuma min na ne y'i kologɛlɛya ni ni sani ye.
I bɛ mɔgɔw kumaɲɔgɔnya k'i to dendalan kɔnɔ an'i kamalenkɔrɔlama, ani tuma min na n y'i kalan kitabu la, ani kodɔn ni Tawureta ni Linjila.
Ani waati min na i bɛ dilanni kɛ bɔgɔ la, i n'a fɔ kɔnɔ dilancogo, ni ne Ala ka jɛn ye, ka fiyɛli kɛ o la, o bɛ sin ka kɛ kɔnɔ ye ni ne ka jɛn ye.
E tun bɛ fiyenwoloninye kɛnɛya, ani kunatɔ, ni ne Ala ka jɛn ye.
Tuma min, n'i tun bɛ suw laɲɛnamaya ni ne ka jɛn ye.
Waati min, ne ye Isirayila denw bali ka se e ma. Tuma min, n'i nana u ma ni dalilu bangenen ye.
Mɔgɔ minnu kafiriyara u la, olu ko : « nin tɛ fosi ye fo kɔrɔtɛ bangenen ».
111. Ani waati min, ni ne ye dogorɔkuma jigin kalandenw ma, ko : « a' ye limaniya ne Ala la, ani n ka ciden (Yisa) la ! »
u ko : « an limaniyana, e ka seereya k'a fɔ anw ye silamɛw ye dɛ».
112. (Hakilijigin kɛ) waati min na, kalandenw ko : « Mariyama denkɛ Yisa yo!
yala e tigi Ala bɛ se ka gɛlɛninkandumuni lajigin an ma ka bɔ sanfɛ wa ?»
(Yisa) ko : « a' ye siran Ala ɲɛ, n'a y'a sɔrɔ aw ye limaniyabagaw ye».
113. U ko : « an b'a fɛ ka dumuni kɛ o la, k'an dusukunw mafanciya ani k'a dɔn ko i ye tiɲɛ fɔ an ye, an bɛ fara seereyabagaw kan o la ».
114. Mariyama denkɛ Yisa ko : « Ala, an tigi, gɛlɛninkandumuni lajigin an ma ka bɔ sanfɛ, o ka kɛ seli y'an ye, an ka fɔlɔmɔgɔw ye, an'an labanmɔgɔw ye, ani kabako dɔ, ka bɔ e Ala yɔrɔ, i k'an garijɛgɛ, bawo e de ye garijɛgɛbagaw bɛɛ la ɲuman ye».
115. Ala ko : « ne bɛn'a lajigin aw ma, nka ni mɔgɔ min kafiriyara o kɔfɛ aw la, a' k'a dɔn ne b'o tigi lajaba, lajabacogo la, n tɛ mɔgɔ si lajaba min ɲɔgɔn na, danfɛnw na ».
116. (U hakili jigin) waati min na, Ala b'a fɔ ko : « hee! Mariyama denkɛ Yisa, yala e de y'a fɔ mɔgɔw ye ko : « a' ye ne ni n ba minɛ ka kɛ batofɛn fila ye ni Ala tɛ wa ?» Yisa ko : « saniya b'e ye dɛ !
a tɛ bɛn ne ye ka fɛn fɔ, min hakɛ si tɛ n bolo, n'a y'a sɔrɔ ne y'o fɔ, tiɲɛ na e Ala tun y'o dɔn.
Bawo e bɛ fɛn dɔn min bɛ ne ni na.
Nka ne tɛ fɛn dɔn, min bɛ e Ala ni na dɛ, e Ala de ye ko dogolenw dɔnbagaba ye »
117. Ne ma fosi wɛrɛ fɔ u ye, fo i ye n yamaruya min na, ko : « a' ye Ala bato, ne Ma, an'aw yɛrɛw Ma, ne tun ye seere ye u kunna, ka n to u cɛma, nka tuma min na e ye ne faatu, e Ala yɛrɛ de kɛra kɔlɔsibaga ye u kan.
E Ala ye seereyabaga ye fɛn bɛɛ lajɛlen na.
118. N'i y'u lajaba, i k'a dɔn e ka jɔnw de don.
Nka n'i yafara u ma yɛrɛ, i k'a dɔn e Ala kɔni, e de ye bonya Masa ye, e ye Kodɔnbaga ye ».
119. Ala b'a fɔ : « nin de filɛ don ye, tiɲɛtigiw ka tiɲɛ b'u nafa min na. Alijinɛw b'u ye, kɔjiw bɛ boli minnu jukɔrɔ, u bɛ dumɛ o kɔnɔ kudayi, Ala jɛnna u ma, u fana jɛnna Ala ma.
O filɛ niyɔrɔ belebele ye.
120. Ala ta ye sanfaraw ni dugufara mara ye, ani fɛn minnu b'olu kɔnɔ, ale de ye sebaa ye fɛn bɛɛ lajɛlen na.
SOGOBƆ.
Dugubila ka fisa laadalawuli ye.
(ntalen).
Ka miirinankow bayɛlɛma k'olu waleya, Edimundi Lisi (1976: 37 ff) b'a fɔ o wale in ma 'laadaw ladɔgɔyali '.
Ale fɛ, miirinankow ye hakili ka baara ye. N'olu bayɛlɛmana ka kɛ fɛnw ye minnu bɛ ye ɲɛ na, o y'u latununi si salen ye.
Mɔgɔ minnu bɛ jɛ ka sɔnni kɛ ɲɔgɔn fɛ, olu b'u hakiliw falenfalen, ka dɔnni sɔrɔ ɲɔgɔn bolo: kumaw, fɔliw, dɔnw ni labɛnw, ninnu bɛɛ de bɛ kalan o waleyatɔ senfɛ.
Ni mɔgɔ min sen donna baara in na, i bɛ minnu ye ani k'u lamɛn, olu bɛ kɛ sababu ye o tigi ka se ka ko dɔ bila sen kan a ye minnu tɔmɔna.
Sogobɔ taariki bamananna.
N i y'a mɛn sogobɔ bamananna, sogotulon walima sogoɲɛnajɛ ko don.
(Bamananna, jirikun minnu dɛsɛlen bɛ ka baganw walima fɛn wɛrɛw sawura di u ma, olu bɛ wele sogow.
Sogo minnu ye fɛnw ladege ye hadamaden tɛ minnu ye a ɲɛ na.).
Sogobɔ sintinna balamɔgɔw fɛ yen n'olu ye Sɔmɔnɔw ni Bɔsow ye. Olu b'a fɔ sogobɔ ma 'Dobɔ '.
Do ye gundo ye (Hali an bɛ bi min na, sogo tɛ dilan musow ni cɛw ɲɛ na minnu tɛ sogoko la. Sogow tɛ siri u ɲɛ na fana).
Tobɔji Kanta tun ye bɔso ye. Jinɛw y'ale ta ka taa n'a ye.
K'a to sigifɛn ninnu bolo, Wɔkulɔnin dɔ de y'a dege sogokun bɔli la.
A labilalen n'a seginna u ka dugu la, ba Joliba da la, Tobɔji ye numuw dege sogokun dɛsɛcogo la.
Suguya fila tun don: baganw kunkolow ani maaninw, (Likingi 1987: 12).
Nin kɔrɔfɔ in bɛ sogoko sintin fɔ k'o kɛ Bɔsow ye.
Bamananw ye sogobɔ ɲɛsɔrɔ u sigiɲɔgɔn Bɔsow fɛ.
Bi, siya fila ninnu b'u ka dɔntaw falenfalen ɲɔgɔn na, sogoko siratigɛ la.
Bɔsow fɛ yen, gelekansogow bɛ yen i n'a fɔ Kɔn, sotigi n'a ka so (So). Bamananw bɛ jilasogow jira i n a fɔ Bama ani kurunbolilaw maaninnaman.
Sogobɔ daminɛna ka kɔn jamana in marali ɲɛ tubabu fɛ.
Solɛye (1886: 170) bɛ sogo dɔ kofɔ a ye min ye a ka taama senfɛ Segu san 1878-1879 na.
Sogo in tun ye waa sirilen ye, kɔnɔkunkolo b'a kun, ka maaninw sigi a kɔ la.
Sogowaa ni fɔlikɛlaw tun bɛ kurun kɔnɔ, o b'a jira ko Bɔsow ta tun y'o sogo kofɔlen in ye.
Ka mara to sen na jamana in kan, Tubabuw ka seliw la, sogobɔ tun bɛ kɛ.
Pazari (1962) ye sɛbɛnni kɛ sogobɔw kan minnu kɛra san 1958-1959, Banankɔrɔ, Segu ani Pelengana.
Sogobɔ bɛ kɛ a kɔrɔlen cogo la hali nin yɔrɔ in na. Fɛn minnu tun bɛ bɔ sogow la ka kɔrɔ, dɔ farala olu suguyaw kan: baganw b'a la cogo min mɔbiliw ni pankurunw b'a la o cogo kelen na; dakabanasogow n'a marabagakɔrɔw b'a la.
Sogobɔ bilama.
Sogobɔ bɛ tɔn ka bolo kan. Sogobɔ bɛ kɛ kin fɛrɛ walima dugu fɛrɛ la.
Sogobɔw la, tɔndenw bɛ dɔn kɛ, u bɛ sogow dɔn ka dunun fɔ ka tugu u kɔ ni dɔnkiliw ye.
Sogow ye kungokɔnɔbagan tɔgɔbɔlenw, sigifɛnw, sokɔnɔbaganw ni mɔgɔw n'u ka walekɛtaw taamasiyɛnw ye.
Baradunun tan ni fila, Dɔnkan tan ni fila, Gitafilen tan ni fila, Bɔfilen tan ni fila, Geleburu tan ni fila, Ani jelimuso tan ni fila.
Burukan bɛ sogo nali kofɔ kɛnɛ kan.
Sogo bɛ na kofɔ dɔnkilidalaw ye. N'olu ye dɔnkili ta yɔrɔ min, fɔlikɛlaw bɛ dunun cun ka kɛɲɛ ni dɔnkilidata ye.
Mɔgɔ kelen walima mɔgɔ damadɔ bɛ dɔnkili da.
Muso tɔw b'a laminɛ, ka tɛgɛrɛw fɔ. Dɔw bɛ gitafilenw sagon-sagon sanfɛ.
Ni sogo min kofɔra, dɔnkilidalaw b'o sogo ka dɔnkili da sabu sogo bɛɛ n'a tɔgɔla dɔnkili don.
Dɔnkili kɔrɔmaw don, ka sogo fɔ k'a bonya, ka taariki fɔ walima ka fɛn fɔ minnu bɛ hadamadenya taabolow kofɔ.
Sogo sintin ye yɔrɔ min ye, o bɛ fɔ dɔnkiliw kɔnɔ; dugu mɔgɔ min fɔlɔ ye sogo in dilan, wolojeliw walima dɔnkilidala lakodɔnnenw tɔgɔw bɛ fɔ.
Dɔnkiliw kɔrɔw ka bon u ka ca. U bɛ da sen min fɛ, u ka kan ka faamu o kɔnɔna na.
Sogow ni mɔgɔw bɛ dɔn kɛ dunun na, dɔnkiliw bɛ da dununsenw na.
Kɔmɔdunun, namadunun, ntomodunun ani kɔrɛdugadunun ye bamananna laadalafɔliw ye: kɔmɔdunun ni ntomodunun bɛ dɔn sogow fɛ. Namadunun ni kɔrɛdugadunun dɔnbaga ye mɔgɔw dama ye. Sogo damadɔ ni mɔgɔw bɛ dɔn kɛ kɔmɔdunun na.
Sogo kelen kelenna bɛɛ n'a ka fɔlisen don.
Kɔmɔdunun ye fɔlisen sumama ye. Ale bɛ fɔ sogow ye minnu bɛ sigifɛnw taamasiyɛn i n'a fɔ Jinɛ, Kɔnɔ, Faaro walima Wɔkulɔninw.
Ntomofɔli bɛ fɔ Ntomo ye.
Sogo minnu bɛ i n'a fɔ Sama ni Ntilen, dawɔɔrɔdunun bɛ fɔ olu ye.
Cidunun ye fɔlisen teliman ye ale bɛ fɔ sogow ye minnu bɛ waraw taamasiyɛn i n'a fɔ Ciwara, Warabacaco ani Jarawara.
Walasa dakabanamusow ka bɔ dɔn na, fɔlikɛlaw bɛ dununsen fɔ min bɛ fɔ Yayoroba ni Taasidɔɔnin ye. O fɔlisen in ye komandunun ye.
Sogodunun bɛ fɔ Sigi ye, o ye finisogo ye. A bɛ fɔ sogow ye minnu ye fini kalalen ye k'olu lafa ani binsogow caman i n'a fɔ Nama ni Bilanjan.
Ni ko diyara, fɔlisen mana yɛlɛma, sogo min bɛ kɛnɛ kan o bɛ dɔn kɛ fɔlisen in na hali n'a sɔrɔla a ka fɔlisen tɛ.
O misali dɔ ye kɔmɔfɔli ni dawɔɔrɔdunun fɔli ye Jinɛ ye.
Mɔgɔw yɛrɛw de bɛ sogotulon diya.
Ni sogo bɛ na kɛnɛ kan, dɔn bɛ k'a nɔfɛ ka na. Sogo mana kɛnɛ bila yɔrɔ min, dɔnkɛlaw bɛ kɛnɛ fa o yɔrɔ bɛɛ la.
Dɔn ye suguya saba ye.
A bɛ daminɛ forobadɔn na. O ye ɲɛnajɛ fɛrɛ sigitɔ ye. Kɔmɔdunun ni namadunun bɛ fɔ.
Bɛɛ bɛ jɛ ka dɔn kɛ fɔlisen ninnu na. Kɛnɛ bɛ koori mɔgɔw fɛ. Musow bɛ kɛ u dama koori ye kɛnɛ na, cɛw yɛrɛw bɛ kɛ u dama koori ye musow ka koori kɔ kan. Filankuluw dantigɛlen don u donfiniw fɛ.
Cɛw la, filankulu min ka kɔrɔ ni tɔw bɛɛ ye, o filankulu mɔgɔw bɛ finijɛ don. Filankulu min dalen bɛ kɔrɔbalenw kan, o filankulu mɔgɔw ka finin ye bɔgɔlan ye. Filankulu sabanan mɔgɔw bɛ dulɔki jɛmanw don kulusi bulaman kan. Filankuluw bɛɛ la dɔgɔman mɔgɔw bɛ dulɔki bulamanw don. U ka kulusiw ye jɛmanw ye.
Musow bɛ dulɔki surunman jɛmanw don taafe finmanw kan, dɔw bɛ nsorofiniw walima bɔgɔlan don. Musomisɛnw ta ye dulɔki surunman bulaman ni taafe jɛmanw ye.
Npogotigiw kunw bɛ digi ka kolonw tara olu la.
Kɔrɛdugafɔli bɛ sɔrɔ ka kɛ kɔrɛdugaw kun. Olu bɛ dɔn kɛ n'u ka kɔlɔsiw (gɔn bilenman ni jɛman tonnen), yaabaraw ani kɔrɛdugacɛw kɛlen ka musofiniw don.
Sogobɔ senfɛ, dɔnsen minnu lakodɔnnen don, olu bɛ fɔ. Dɔnkɛlaw bɛ dɔn kɛ fɔlisen ninnu na.
Fɔlisen min bɛ sɛbɛkɔrɔ dɔn, o ye bɔnjalan ye. Ni dɔnkɛla ye waati dɔn sumaman na, dunun mana wuli yɔrɔ min, a bɛ pan-panni daminɛ. Denmisɛnw ka kɛnɛya n'u ka dɔn kɛcogo ɲuman bɛ dɔn bɔnjalan dɔnni senfɛ. Fɔlikɛlaw ka ca. Fɔlikɛla bɛɛ n'a ka fɔlifɛn don.
Kunanfa walima cun ye kelen walima fila ye. Bɔngolo b'a ta fila fo naani na ani nganga kelen.
Cun ye jiri dɛsɛle ye k'o kɛ kunan belebele ye. A tulen don ni wolo ye. Cunfɔla bɛ fɔli kɛ n'a bolo fila ye.
Nɛgɛ labɛnnen don k'o kɛ ka wolo minɛ kunan na. Npɔsɔnko dɔgɔyara a ko la sisan.
Bɔngolo jɔ ka jan, ka wo k'a kɔnɔ. Kun kelen min ka bon o bɛ datugu ni wolo ye.
Bɔngolofɔla bɛ nkɔlɔ minɛ a bolo kelen na, o nkɔlɔ ni tɛgɛ tɔ kelen bɛ kɛ ka fɔli kɛ. Bɔngolofɔla ye kelen ye. Ale ka bɔngolo kan ka di ni bɔngolo tɔw bɛɛ ye. A bɛ welen siri a bolo la. Kanaba ye bɔngolo dɔ ye. Ale fɔbaga ta ye ka fɔli jukɔrɔmadondon. A tɛ cɛratigɛli kɛ. O ye bɔngolofɔla ka baara ye.
Nganga kun fila tulen don. Ale bɛ fɔ ni bere ye.
Ni fɔlikɛla ka ca dugu kɔnɔ, u bɛ to ka ɲɔgɔn falen. Fɔlikɛla ɲumanw bɛ bila fo kɔfɛ, sogo ɲumanw bɔ waati.
Yɔrɔ dɔw la, ni sogo ɲumanw bɛ na kɛnɛ kan, sokusiyɛnna ni dɔnkilidalaw bɛ bila a ɲɛ ka fɛrɛ sɛgɛrɛ. Dajuruminɛna bɛ sogo bɛɛ la.
Daro b'o bolo k'o kolokolo.
Ni sogo dɔnkɛcogo ye jama ɲɛ fa, fɔlikɛlaw b'u madon a la ka dunun sɛbɛkɔrɔ fɔ. Dajuruminɛna b'a fili kɛnɛ kan, ka dɔn kɛ ka sogo lamini.
Sogo fara a dajuruminɛna ni fɔlikɛlaw kan bɛɛ b'i yuguba kɛnɛ kan.
Kirango sogobɔ.
Tɔnɲɛnajɛ ye koba ye Kirango.
A bɛ kɛ san o san ka kɔn samiyɛ ɲɛ. Ɲɛnajɛ in bɛ kɛ fɛrɛ la, bada masurunna.
Ni tɔnɲɛnajɛ sera, Kirangokaw bɛ Mali fan o fan fɛ, u bɛɛ bɛ jigin so.
Tɔn don, kabini sɔgɔmada fɛ dunanw kunbɛnyɔrɔ bɛ labɛn.
Wula mana se, cɛw ni musow, denmisɛnw ni mɔgɔkɔrɔbaw, bɛɛ b'i ka fini ɲuman don.
Tɔnden min bɛ filankulu min na, o b'o filankulu ka fini don.
Ni lansara selila, dugulenw, dunan welelenw, dunan minnu nana u yɛrɛ ma, bɛɛ bɛ ɲɔgɔn sɔrɔ fɛrɛ la. Ɲɛnajɛ bɛ sɔrɔ ka daminɛ.
Wulada.
Ɲɛnajɛ bɛ datigɛ ni kɔmɔfɔli ye. O ye laada ye.
Cɛw ni musow bɛ dɔn kɛ ka kɛnɛ lamini.
Labɛn minnu bɛ dɔw la, o bɛ caman hakili jigin kɔmɔko la ka bamananya to sanga la.
Ni tila kɛra kɔmɔdɔn na, namafɔli bɛ kɔrɔcɛ.
Cɛw ni musow bɛɛ b'o dɔn.
Nin kɔrɔlen ninnu mana kɛ ka mɔgɔw hakiliw jigin, sogobɔ bɛ sɔrɔ ka daminɛ.
Gɔnfarinman de bɛ kɛnɛ saalo.
Sogokun birita don ɲɛda la, tabadaga b'a da la ka biɲɛ fila k'a kun.
Bɔrɛkolonw kɛlen bɛ sogo in lafiniw ye, ka juru dɔ siri a cɛ la. O juru b'a nɔfɛmɔgɔ bolo.
Gɔnfarinman ta ye cɛjuguya dan ye.
Ale de bɛ kɛnɛ basigi ni yɛlɛkow ni malobaliya kɛli ye.
Ni Gɔnfarinman bɔra kɛnɛ kɔnɔ, o ye yɔrɔ ɲagaminen ye.
Sigi bɛ na. Fini kɛlen bɛ ka Sigi waa datugu.
Sogo masa don, ka maaninw sigi a sanfɛ. Kabini a mana ye, bɛɛ nisɔn bɛ diya.
Fɔlikɛlaw bɛ bɔ u jɔyɔrɔ la ka taa Sigi kunbɛn ni dunun fɔli ye sɛbɛ bɛɛ la.
Dɔnkilidalaw b'a balima ni kanw ye minnu b'a ka fanga n'a ka se jira.
Ni Sigi ye kɛnɛ munumunuko fila kɛ, a b'a biri, maanin minnu b'a sanfɛ, k'olu ladɔn: balafɔla, dununfɔla kelen, muso kelen min bɛ dɔnkɛ la ka fara kurunbolila saba kan, olu de b'a sanfɛ.
Sigi bɛ wuli o la ka munumunu ka sɔrɔ ka sogotin sɛgɛrɛ.
Wɔkulɔninw bɛ fɔ Sigi kɔ.
Denmisɛn fila kɛlen b'olu ye. Biɲɛ naani bɛ kelen kun, bɔnsi t'o la. Biɲɛ fila bɛ tɔ kelen kun, ka bɔnsi jɛman jamanjan k'o da la.
Kala n'a kisɛ b'o fila bɛɛ bolo.
A fɔcogo la, Wɔkulɔninw ye donso kɔgɔlenw ye. Kɔmɔfɔli bɛ k'u kun. U dɔnkɛtɔ bɛ to ka kalaw banba i n'a fɔ u ɲɛ bɛ sogo dɔ la.
Wɔkulɔninw mana kɛnɛ bila, fɔlikɛlaw bɛ bɔnjalan kɔrɔcɛ. O ye dɔn ye panni bɛ sɛbɛkɔrɔ kɛ min na.
Cɛmisɛnw bɛ bɔ fila-fila kɛnɛ kan.
U tɔɲɔgɔnw bɛ na u bolow kɔrɔta, npogotigiw bɛ na dɔn diya dɔnkɛlaw bolo.
Ni bɔnjalan bɛna bila, cɛmisɛnw ni npogotigiw bɛ kɛnɛ fa, ka dɔn kɛ.
Kɛnɛ mana basigi tuma min, Jinɛ bɛ sɔrɔ ka na.
Sogo in bɛ sigifɛn dɔ taamasiyɛn.
Biɲɛ naani b'a kun.
Fila minnu bɛ ɲɛfɛ, maanin dɔ b'olu cɛmancɛ la, muso don min bɛ jate i n'a fɔ subaga.
Biɲɛ fila minnu bɛ kɔfɛ, olu labɛnnen don ni maanin bilenman fila ye, Jinɛdenw. Ba Faaro dilannen bɛ maanin na k'o sigi Jinɛ kɔ la. Bamananna, Ba Faaro bɛ jate ji tigi ye, diɲɛ dabaga don.
A ɲɛ ye nɛrɛ ye, ka kunsigi jamanjan k'a kun min bɛ jigin fo a kɔ la.
Sotigi dɔ b'a ka so kan Faaro kɛrɛfɛ.
Sotigi in donfiniw cogoya fɛ, fugula ni sabaraw a bɛ dɔn ko an marabaga tubabuw dɔ ladege don.
Ɲaamɛ bɛ fɔ Jinɛ kɔ, fɛrɛ kɔnɔ.
Ale ye fini kɔlɔbɔɔrɔlamanw kalalen ye k'u lafa. Mɔgɔ dɔ yɛlɛle b'a kan. O bɛ to ka busan gan-gan a la.
Sogo in bɛ ɲaamɛ taamacogo ladege Sahara kɔnɔ sabu ale de bɛ se ka taama latigɛ o yɔrɔ in na. Suraka damadɔ minnu sigilen bɛ Kirango olu b'u yɛrɛ ye sogoko kɔnɔ Ɲaamɛ bɔli senfɛ.
Dankalankule bɛ na ni Ɲaamɛ taara.
Ale yɛrɛ ye sogo masa ye. A waa ka bon, k'a fɛrɛ, ka maaninw sigi a kɔ kan.
Biɲɛ jamanjan kurulen fila bɛ sogo in kun ani tulo jamanjan fila.
Sa belebeleba taralen b'a ten na.
Ɲɔsusula fila, kurunbolila saba, sotigi kelen, muso jɛman kelen, ɲɔgosila naani, bama ni ntilen, olu ye sogo in kɔkanmaaninw ye.
Ciwaraw bɛ gɛrɛ ni Dankalankule taara, dɔw k'u ma Bamananna Dajɛw. Ciwara dɔnbagaw bɛ ciwarakun sigilanma siri u kun na.
Ciwara ye fila: cɛman ni musoman.
U ɲɛdaw n'u farikolo tɔw datugulen don ni dafu ye. Bere kelen kelen b'u kelen kelen bɛɛ bolo.
Cɛmisɛnw bɛ daba ta, ka cikɛ ladege, ka tugu u kɔ.
Ni Ciwaraw bɔra ka na fɛrɛ kɔnɔ, kɛnɛ bɛ kɛ duurulen ye sabu filɛlijama, dɔnkilidalaw, fɔlikɛlaw ka fara sogo ninnu yɛrɛ kan, si tɛ to yɔrɔ kelen na bilen. Jamana in ka baarakɛta belebele ye cikɛ ye.
Misiri welela. Bɛɛ y'i kun kɔrɔta ka tɔnso bili lajɛ.
Mɔgɔw ɲinɛmankolontɔ, bɛɛ sinna ka binsogo dɔ ye ten don na.
Jarawara don. Ale ye wuladafɛɲɛnajɛ laban ye.
Mɔgɔw wulila kelen kelen, ka fɛrɛ lakolonya.
Mɔgɔw taatɔ u ka so, fosi tun t'u da ni sogo minnu bɔra kunkan masalaw tɛ.
Su.
Ni surafanaw dunna, mɔgɔw bɛ tila ka ɲɔgɔn sɔrɔ fɛrɛ la.
Kuranyeelenw tara-taralen bɛ kogow ni jiriw la. Ɲɛnajɛ bɛ to sen na.
I n'a fɔ wuladafɛ ta daminɛna cogo min, ɲɛnajɛ bɛ daminɛ ni kɔmɔfɔli ye, Gɔnfarinman bɛ da o kan.
Sɔɔni yeelen bɛɛ bɛ sin ka faga tun. Mɔgɔw b'u tola ka sogo dɔ ye dɔnkɛ la fɛrɛ cɛmancɛ la, dibi la.
Nama don.
Ale ye binsogo ye. Sogo in ka di mɔgɔw ye sabu a bɛ fɛn min taamasiyɛn, o ye dafɛn tɔgɔ bɔlen ye.
Nama kunkolo ka bon kosɛbɛ. Min b'a ni Kɔmɔ surunya ɲɔgɔn na, o y'a kunnaturu ye.
K'a to kɛnɛ kan dɔn na, sogo in b'a yɛrɛ munumunu i b'a fɔ kɔtɛ. O kɛ o kɛ a fɛ, mɔgɔw bɛ tɛgɛrɛ minɛ a ye.
Dajɛ bɛ da Nama kan fɛrɛ kɔnɔ. Binsogo don, nk'a kunkolo ye jiri dɛsɛlen ye, ka biɲɛ jamanjan kurulen fila k'a kun, k'olu kɔtigɛ ni finman ni jɛman ye.
Jonjon b'a ku la.
Dajɛ ka dɔn bɛ don mɔgɔw la kosɛbɛ sanko a biɲɛ ninnu cɛ ka ɲi cogo min na.
Dajɛ mana bɔ fɛrɛ kɔnɔ, se bɛ kɛ sokɔnɔbaganw ma. O bɛ daminɛ Wulu la.
Finman don, k'a dilan fini kalalen lafalen na.
A bɛ to k'a da waga, k'a ɲin kɔgɔlenw bɔ kɛnɛ kan, ka munumunu fɛrɛ kɔnɔ i n'a fɔ a bɛ fɛn dɔ ɲini n a kɛlen tɛ k'o ye.
Ni Wulu bɔra kɛnɛ kɔnɔ, segin bɛ kɛ kungofɛn ni Sa jirali ye.
Sa dilannen bɛ fini ɲɛgɛnnen na. Sa in ye miniɲan belebele ye. A janya bɛ mɛtɛrɛ duuru hakɛ bɔ. A b'a fofo ka taa.
N'a y'a kunkolo kɔrɔta k'o da, a bɛ tila k'a ku kɔrɔta k'o yɛrɛ da. Tuma dɔw, a b'u fila bɛɛ kɔrɔta ɲɔgɔn fɛ.
Sa b'a fofo ka taa dɔɔnin fo ka taa kɛnɛ lamini ka sɔrɔ ka taa sogotin na.
Sogo wɛrɛ bɛ na kɛnɛ kan min ni Dajɛ bɔlen bɛ kosɛbɛ: Ngolo.
O sogo in kunkolo la, fɛn dɔ dɛsɛlen bɛ yen i n'a fɔ sa. A b'a daminɛ a tɔn na ka n'a laban a ten na.
Ngolo ani Dajɛ sawura bɛ sogo o sogo la, olu bɛ ko ka di Kirangokaw ye.
Sɔɔni, fɔlisen o, dɔnkili, ninnu bɛɛ bɛ yɛlɛma.
Jilafɛn dɔ bɛ kɛnɛ kɔnɔ n'o ye kɔgɔjilajɛgɛ dɔ ye (Rekɛn).
Sogo in dilannen bɛ fini kalalen lafalen na; nɔnikɛlan kɔgɔlen b'a nkɛrɛnw n'a kɔ kan. A b'a si dugu ma ka taa.
Ale ye Bɔsow ka bolomafara ye Bamananw ka tɔnko la.
Kirango Bamananw ni Sumanaw bɛnnen don sigi la. O de y'a to Sumanaw ka sogo bɛ ye Bamananw ka sogobɔ la.
Kɔgɔjilajɛgɛ in mana a kɔ don yɔrɔ min, fɔlikɛlaw bɛ bɔnjalan fɔ, filankuluw bɛɛ b'u fili kɛnɛ kan o yɔrɔ bɛɛ, ɲɛnajɛ bɛ ban o hohaho kɔnɔna na.
Denmisɛnninw ka ɲɛnajɛ.
Ni tɔn sogobɔ bilala sira, kin kɔnɔ, kabila denmisɛnw b'u yɛrɛw ka ɲɛnajɛw labɛn.
O denmisɛnsogobɔ, denmisɛnw ka ko don nka u b'a ko minɛ ni barika ye kosɛbɛ.
Denmisɛnw ka sogobɔtaw ye tɔn ka sogow ladegew ye.
Gɔnfarinman ni Jubaliw bɛ ye a ko la. U bɛ sogo dɔ bɔ ko Papu. A kunkolo bɛ biri ɲɛda la i n'a fɔ ntomokun cogo. Papu nana u ka dugu la ni galodugu taabolow ye.
Papu k'o taabolo in kɛra fɔko ye dugu fan bɛɛ fɛ.
Denmisɛnw ka sogobɔ ye kalanyɔrɔ ye. Tɔn ka ɲɛ dugu kɔnɔ, o ju bɛ bɔ ale de la.
U tɔɲɔgɔn numudenw b'u ka sogokunw dɛsɛ.
U ka sogow yɛlɛmacogo, u dɔncogow bɛ tali kɛ u siw hakɛw la. U bɛ fɔliw ni dɔnkiliw dege u senfɛ.
Nin denmisɛn ninnu n'u siw b'a daminɛ san duuru la ka taa se fo san tan ni duuru ma, olu b'u ka kɛta nataw dege tɔnko la. N'u ye kɔrɔbalenw ka kɛtaw sɛbɛkɔrɔ lajɛ kɛnɛ kɔnɔ, u mana segin so, u bɛ ladegeli daminɛ u baw ɲɛna.
Dɔnkilidalaw ka kuma dɔ bɛ yen min bɛ bɛn ni denmisɛnw ka nin walew ye:
N ye kalanden ye.
Mali zoni ɛndisirɛli kura jɔli. 
Mali Peresidan, n’o ye Amadu Tumani Ture ye, o ye zoni ɛndisirɛli kura jɔli baara kurunbokari alamisa don, Zuluyekalo tile 30 san 2009. Zone ɛndisirɛli in bɛna jɔ Jalakɔrɔbugu kilomɛtɛrɛ 10 ani Bamako faaba cɛ.
O sen fɛ, Peresidan Amadu tumani Ture y’a jira k’a fɔ ko a n’a ka gofɛrɛnama mɔgɔw bɛna u teliya walsa ka ɛndisirɛlikow don bala kosɛbɛ an ka jamana kɔnɔ.
Peresidan ko : « N hakilia la, an ka kan k’an seko bɛɛ kɛ walasa ka sira nɔgɔya magobatigiw ye jamana kɔnɔ ani jamana kɔkan ɛndisirɛliko yiriwali siratigɛ kan an ka jamana kɔnɔ ».
Zoni in, n’a fanga bɛ se fɔ izini 300 ma, o bɛna jɔ dugukolo tari 200 kan, ka tila ka an ka sisan tubabutile minɛn ɲumanw k’a kɔnɔ, ani ka ji saniyalenko ɲɛsigi, ka tila ka siran caman dila walasa k’a taali nɔgɔya.
Poroze in ka kan ka ban ka bɛn san 2012 ma, nafolo hakɛ min bɛ don a da fɛ Mali gofɛrɛnama n’a dɛmɛnbaw fɛ, o bɛ t’i jɔ fɔ sefa wari miliyari 10 na.
Minisiri min ɲɛsinnen bɛ an ka izinikow, yiriwaliko ani jagokow ma, o y’a jira ko : « An hakili b’a kan fana, k’a fɔ ko nin ka se ka baarayɔrɔ 20600 dayɛlɛ an ka jamana kɔnɔ.
Bamakɔ, zuluyzkalo tile 31 sans 2009.
Kunnafoni minɛna ka bɔ Pana yɔrɔ, Angilɛkan na.
Bamaankɛ ni sɛnɛfɔkɛ.
Nin Kɛra màsakɛ dɔ de ye, wari tùn b'a bolo w'a muso ta tùn ye cɛɲɛ dàn ye.
Bamanankɛ dɔ ni sɛnɛfɔkɛ dɔ ye ɲɔgɔn Sɔrɔ dugutaa-sira kan.
U ye sira Kɛ kelen ye.
Aa, u ka sirakanbaro Nàna Dya o ye dya dàn ye.
U tin Nàna Dòn ɲɔgɔn na fo kà teriya yɛrɛ Sinsin o sèn fɛ.
U bɛɛ sira kan.
U bɛ Taa, u bɛ Taa.
U Nàna Se dugu dɔ la.
Bamanankɛ y'i Kanto sɛnɛfɔkɛ ma ko u ka ʃu Latɛmɛ o dugu la.
U Jiginna dugu kɔnɔ dɔ fɛ yen.
O tìgi fana Taara n'u ye màsakɛ ka so.
O kɛlen, u y'u Fàna ni dumuni dumanw ye kà Tla kà dayɔrɔ ɲuman D'u ma.
Aa, tuma min na ʃu Nàna Se ŋana sàba Taamatuma ma, mɔgɔ flà ninnu Wulila k'u kan Kɛ kelen ye k'u Ɲɔɔri kà Taa Bìn màsakɛ muso kan.
Muso bɛ Sɔmi ko la tuma min na o y'a Sɔrɔ u flà bɛɛ Tɛmɛna n'a ye kàban.
Aa, o kɛlen muso Kulela dew.
Mɔgɔw Bòlila kà Nà.
U Nàn'a Sɔrɔ dnankɛ flà kulukutu jɔlen bɛ yen, taayɔrɔntan.
Ɔ, o kɛlen kɔ, u y'u Minɛ k'u Sìri.
Màsakɛ y'i Kanto u ma
I m'a Dɔn k'aw ye hɔrɔn kolonw ye.
Aw Sera ne ma k'aw ye dnan ye, k'aw tɛmɛtɔ dòn.
N ye dumuni Di aw ma, kà ʃiyɔrɔ Di aw ma.
nkà o ʃi ma aw Bɔ fo aw bɛ Bìn ne muso kan tun?
Nka nin tɛ baasi ye.
N bɛ dɔ Kɔbɔ aw la ʃu in na.
O la ni Ala ye dugu ɲuman Jɛ, n bɛ Sɔrɔ kà tɔ kelen Fàga.
Sɛnɛfɔkɛ fɛ k'ale ɲɔgɔn fɛ̀ɛrɛtigi tɛ yen.
Nin kuma fɔlen màsakɛ fɛ, sɛnɛfɔkɛ Kulela ko:
Ee!
màsakɛ, n'i ma Ɲɛ̀ k'i bɛ anw dɔlakelen Fàga, a Kɛ ne ye bari anw ka du tnɛ ye kɔbɔli ye.
N'i ye ne Kɔbɔ, a ko tɛ na Dàn ne kelen ma dɛ.
A b'an ka du bɛɛ Nagasi.
O kɛlen màsakɛ Yɛlɛla k'i Kanto:
Ɔɔ, kà aw ka du Nagasi, e ye min Kɛ sisan o tɛ du Nagasi de?
A' y'a Minɛ a' k'a Kɔbɔ.
Aa, u ye sɛnɛfɔkɛ Minɛ k'a Kɔbɔ.
Màsakɛ y'i Kanto bamanankɛ ma ko o k'i Labɛn ko sinin sɔgɔma k'a b'a ni jyɛn Fara.
U taalen, sɛnɛfɔkɛ y'i Kanto bamanankɛ ma.
N teri, ko jugu flà la, kelen ka fusa ni kelen ye dɛ.
Ni ne tùn ma nin nkalon in Tigɛ, n sàtɔ tùn tɛ nin ye manamanako la?
Ɔ, n teri, i bɛ na n Kɔ̀n kiti min na, Ala k'a Nɔgɔya.
An n'i bɛ na Taa Jɛ̀ min fana ma, Ala k'o fana Nɔgɔya.
Aa, u Tora tèn, Ala ni kamanangan fɛ bamanankɛ ma Se kà sunɔgɔ tun.
Yanni kà Se dugujɛ ma, màsakɛ dusu Dara.
A Nàna u Labla dugu jɛlen.
U bɔlen, bamanankɛ fana y'i Kanto sɛnɛfɔkɛ ma ko:
N teri, ko mana Gɛ̀lɛya cogo o cogo, i Jija i kana nkalon Tigɛ.
N'i kɔkili Kɛra nɔgɔyafɛn ye, n b'a Kɛ gundo ye n kɔnɔ a tɛ Bɔ ne da fiyew.
Nka n'a Kɛra i sata ye, i bɛ na n Kɔ̀n kiti min na, Ala k'a Nɔgɔya.
An n'i bɛ na Taa Jɛ̀ min fana ma, Ala k'o fana Nɔgɔya.
N y'o sɔrɔ yɔrɔ min n y'a Blà yen.
Blàdon : 2016-05-11
Boloko
U y’a tigɛ!
Farikolo min be n kɛ muso ye, U y’a bɔ n na!
Aw kana a tigɛ !
Farikolo min be n kɛ muso ye, U y’a bɔ n na!
I dun mana sungurunnin min sigi bi, Ala, Oo, i b’a ka cɛko gɛlɛya a bolo!
Aa, I b’a ka bana misɛn caya!
I dun mana sungurunnin min sigi bi, Oooyi, i b’a ka cɛko gɛlɛya a bolo, Aa, mama !
I b’a ka bana misɛn caya!
ɔn-ɔn, mama,mama, mama, ma k’i kana n boloko, kana n boloko!
A b’a diminna!
Ɛɛ baba, n baba, n ko i kana n boloko, Kana n boloko - a b’a diminna!
U y’a tigɛ!
Arrêtez l’excision ! Mama, a bɛ n dimin, mama, a bɛ n dimin!
Mama, a bɛ n dimin, mama, a bɛ n dimin!
Mama, a bɛ n dimin, mama, a bɛ n dimin!
N’i y’olu boloko, i b’u ka cɛko gɛlɛya!
a bɛ n dimin!
I b’u denko gɛlɛya!
a bɛ n dimin!
I b’u ka bana misɛn caya!
Aa, Ji Ala, An kan’olu boloko!
ha eeh hey !
a bɛ n dimin!
Farafinna musow ɲɛnina!
a bɛ n dimin!
Farafinna musow tɔɔrɔla!
a bɛ n dimin!
an ka an ka kokɔrɔw lajɛ, Ni min man ɲi, an k’o bɔ an bolo la!
an ka an ka kokɔrɔw lajɛ, Ni min ka ɲi, an k’o fara an bolo kan!
Farafinna musow ɲɛnina!
a bɛ n dimin!
Farafinna musow tɔɔrɔla!
a bɛ n dimin!
Afirika musow ɲɛnina!
a bɛ n dimin!
Farafinna musow sɛgɛnna!
a bɛ n dimin!
Haha, e, ehe, ya !
a bɛ n dimin!
U y’a tigɛ!
Arrêtez l’excision ! Mama, he !
eeh !
he !
eeh !
U k’an ma k’a bɛ kɛ ni muru ye, U k’an ma k’a bɛ kɛ ni nɛgɛ ye, U k’an ma k’a bɛ kɛ sufɛla fɛ, Ala, ha!
U b’a kɛ ni nɛgɛ ye, U b’a kɛ ni muru ye, U b’a kɛ sɔgɔmada fɛ, A bɛ kɛ ni bana ye!
Saya dun bɛ bana la!
Saya dun bɛ muru la!
Saya dun bɛ dimin na!
U k’an ma k’a bɛ kɛ ni muru ye, U k’an ma k’a bɛ kɛ ni nɛgɛ ye, U k’an ma k’a bɛ kɛ sufɛla fɛ, Ala, la!
A bɛ kɛ wulada fɛ, A bɛ kɛ fajirida fɛ, A bɛ kɛ ni dimin ye, A bɛ kɛ ni muru ye, U bɛ kɛ ni dimin ye, U b’a kɛ!
U b’a kɛ!
U b’a kɛ!
Saya b’a la!
Bana b’a la!
Ale b’a la, he eeeh !
Kɔngɔ gɛnna ka bɔ duguw kɔnɔ.
Ɲinan, kɔngɔ kɛra yɔrɔ caman na Mali la.
Waati bɛ tɛmɛn cogo min, sumaw bɔrɔ sɔngɔ bɛ yɛlɛ ka taa a fɛ fɔ ka se hakɛ la i ko min ɲɔgɔnna ma deli ka kɛ an ka jamana kɔnɔ bawo cɛkɔrɔba dɔw y'o sɛmɛntiya k'olu ma deli ka ɲɔ bɔrɔ san 5100 Mali kɔnɔ fɔlɔ.
Togodalamɔgɔw sɛgɛnna kosɛbɛ bawo 5100 sɔrɔli man nɔgɔ u ma ka ɲɔ san k'u ka duw balo n'a ye.
A ko ka gɛlɛ kosɛbɛ.
Segu Bamanan dɔnkili caman b'o fɔ ko « mɔgɔ ka na i yɛrɛ faga ɲani ye bawo i tɛ n'a kɔfɛ hɛɛrɛ sɔrɔ ».
O de kɛra Mali sɛnɛkɛlaw ta ye.
U y'u muɲu, k'u jija, k'u cɛsiri dɔɔnindɔɔnin baloko fɛ fɔ ka se nin waati in ma, waati min na, bolo munumunuko kelen dɔrɔn, kɛlɛ cɛfarinw kawulɛ kɔngɔ waati la duguw kɔnɔ, n'o ye maɲɔ ni fini ye, olu sinna ka kɔngɔ gili bɔn, k'a tufa k'a fili dugu kɔfɛ i n'a fɔ wulu fatɔ, mɔgɔ si tɛ min fɛ i ka so.
Ɲinan, duguw kɔnɔ, sɔmiɲɛ bɛ ka taa a taacogo kɔrɔ ɲuman na.
An bɛ se k'a fɔ sanji nako ka ɲi alisa ali n'a y'a sɔrɔ a ye tiɲɛni kɛ yɔrɔ caman.
Foro bɛɛ yeko ka ɲi, wa u lajɛli bɛ mɔgɔ nisɔndiya, k'i jigi tugu.
Sɔmiɲɛ foro sɛnɛ baaraw banna.
Kalo saba kɔfɛ, sɛnɛkɛlaw ye dabaw fili jigiɲɛw jukɔrɔ, k'u lafiɲɛbɔ tile damadɔ, ka sɔrɔ ka wɔlɔsɔw ni besew ta ka sin fini forow ni kaba forow ma.
Kari tɛmɛnnen in, ne yɛrɛ taara o finikan yɔrɔ in dɔ la, n taalen bɔ n somɔgɔw ye Segu.
N taara kaba foro dɔw la fana ka sɔrɔ u tigi bɛ k'u kari.
Olu bɛɛ tun ye foro ɲumanw ye, wa u tun bɛ mɔgɔ jigi tugu k'i hakili sigi.
O la, n y'a faamu k'a fɔ ko nin ye kɔngɔko nɔgɔyalen ye an ka togodaw la fɔlɔ, kɔngɔ min kɛra an jɔɲɛgɛn ye san bɛɛ kɔnɔ. Sɔɔni, ɲɔtigɛw bɛ daminɛ. O bɛ tugu finiko ni kabako la, o la, kɔngɔko bannen y'o ye pewu.
An bɛ yɔrɔ min na i ko sisan, kɔngɔko nɔgɔyara an ka jamana kɔnɔ k'a sababu kɛ fini ni kaba ye. Olu de ye dumuni fanbaw ye an ka duguw kɔnɔ sisan.
Sɔ tun ka kan ka fara fini ni kaba kan ka nin kɔngɔba in gɛn, nka, k'a sababu kɛ sanji caya ye, sɔ ma se ka den fɔlɔ, bawo a mago bɛ funteni hakɛ min na walasa ka den, a m'o sɔrɔ.
O de b'a to an bɛ se k'an hakili bɔ sɔ ɲɛni kan ɲinan, n'i ye jateminɛ kɛ.
N nisɔndiyalen bɛ, n jigi tugulen bɛ k'a sababu kɛ n ye min ye sɔmiɲɛko la n ka nin taama in senfɛ. Wa, an ka dugaw kɛ sɔmiɲɛ ka taa nin cogo in na.
Aw ye ɛntɛrinɛti kalanni jaw sɔrɔ yan, min kɛra bajidaladuguw la.
Walasa ka ɛntɛrinɛti kalanni jaw lajɛ togodala lakɔlisow la, min kɛra bajidaladuguw la, i digi yan kan walasa ka se jaw ma ani yan, walasa k'u bɛɛ lajɛ.
[donsokɛ ni dɛgɛkurun.]
nsiirinin, nsiirinin.
ko kɔngɔ tun be dugukɔnɔnamɔgɔw la.
ko la dɔ donsokɛ dɔ bɔra ka taga yaala kungo kɔnɔ.
a bɛnna ni dɛgɛkurun dɔ ye.
dɛgɛkurun ko donsokɛ, ni e ye n sɔrɔ, e ye n dun.
ni e ye n sɔrɔ, e ye n dun.
a ye dɛgɛkurun gɛn ka a gɛn ka a gɛn.
a ma dɛgɛkurun sɔrɔ.
la fila na, a nana blen tugun.
dɛgɛkurun ye o kelen nin fɔ.
la saba na, a nana jɔ la dɛgɛkurun ka woda la.
dɛgɛkurun ko donsokɛ, ni e ye n sɔrɔ, e ye n dun, e ye n dun.
a ye dɛgɛkurun gɛn ka a gɛn ka a gɛn.
dɛgɛkurun taara pan ka don jɔ la.
a ye dɛgɛkurun minɛ yen, ko ale be dɛgɛkurun kɛ di sisan?
dɛgɛkurun ko n bila, n be don so kɔnɔ sisan.
n be taga fɛn nyuman dɔ ta ka na di e ma, min ka nyi ni n yɛrɛ ye.
a donna ka taga jinɛnin ta, ka na a di a ma ko :
ni e ye a fɔ, jinɛnin, e masa fa fɛn o fɛn na, a be masa fa o la.
donsokɛ nana a fɔ:
jinɛnin, e masa fa kini ni sogo ni basi la!
jinɛnin ye masa fa kini ni sogo ni basi la.
a ye o dun, di ye taga ni o ye so kɔnɔ ka taga a fɔ:
jinɛnin, e masa fa kini ni sogo ni basi la!
jinɛnin ye i yɛrɛ masa fa kini ni sogo ni basi la.
a ni a ka sokɔnɔmɔgɔw ye o dun.
musokɔrɔba dɔ nana sa:
n dɔgɔnin, n dɔgɔ, kɔngɔ be nyini ka ne faga, e te dumunni dɔ di n ma wa?
donsokɛ sinna ka fɔ:
jinɛnin, e masa fa kini ni sogo ni basi la!
jinɛnin ye i yɛrɛ masa fa kini ni sogo ni basi la.
musokɔrɔba ye o dun ka boli ka taga a fɔ jamanatigi nyɛ na:
ko jamanatigi, fɛn dɔ be e ka dugu nin na, e ma o dɔn fɔlɔ!
ko sira dɔ di yan, n be o min fɔlɔ.
a ye sira di a ma.
a ye o min.
ko an ka taga, a taara ko donsokɛ, e ka fɛn do?
donsokɛ ko ko a ye nin ye yan.
jamanatigi sinna ka fɔ:
jinɛnin, e masa fa kini ni sogo ni basi la!
a ye i masa fa kini ni sogo ni basi la.
fyɛntɔw ani kunatɔw be o dun ka fa.
ko e masa fa jaman ni sanu na!
a ye i masa fa jaman ni sanu na.
ko kunatɔw bɛ ye dɔ sɔrɔ, fyɛntɔw bɛ ye dɔ sɔrɔ.
e masa fa wari la!
a ye i masa fa wari la.
fyɛntɔw ni kunatɔw bɛ ye o dɔ sɔrɔ, ani namaraninw bɛ ye o dɔ sɔrɔ.
jamanatigi nana bɔ.
a ka muso ye a fɔ ko :
dugukɔnɔnamɔgɔw ninw nɔgɔlen do kojugu, namaraw, kunatɔw, ni fyɛntɔw bɛ nɔgɔlen do.
ko ni ne ma daga nin ko, a te nyɛ.
a ye daga ko.
daga tiyɛnna.
jamanatigi nana.
ko jinɛnin, e masa fa kini ni sogo la!
fuyi ma bɔ.
e masa fa wari la!
fuyi ma bɔ.
e masa fa jaman ni sanu na!
fuyi ma bɔ.
daga nin tiyɛnna.
la dɔ, donsokɛ fana bɔra ka taga ka kɛ yaala ye kungo kɔnɔ.
a taara bɛn ni dɛgɛkurun ye.
dɛgɛkurun ko donsokɛ, ni e ye n sɔrɔ, e ye n dun, e ye n dun.
donsokɛ ye dɛgɛkurun gɛn ka a gɛn ka a gɛn.
dɛgɛkurun taara don a ka wo la.
la fila na, a blen nana.
dɛgɛkurun bolila ka don a ka wo la.
la saba na, a taara jɔ la.
dɛgɛkurun ko:
donsokɛ, ni e ye n sɔrɔ, e ye n dun.
a ye dɛgɛkurun gɛn ka a gɛn ka a gɛn.
dɛgɛkurun taara a yɛrɛ don jɔ la.
a ye dɛgɛkurun minɛ ko ne be e kɛ di le ye sisan?
dɛgɛkurun ko n bila ni ne be don bon na sisan, n be fɛn nyuman dɔ ta, min ka nyi ni n yɛrɛ ye.
a donna bon na ka gɛnyɛ dɔ ta.
dɛgɛkurun sinna ka fɔ:
gɛnyɛ, e masa fa donsokɛ la fo a ka wolo birindi!
a ye donsokɛ bugɔ ka a bugɔ ka a bugɔ fo ka a ka wolo birindi.
a ko a ye a to ten.
donsokɛ ye a minɛ a yɛrɛ bolo ka taga ni a ye ka taga sa.
musokɔrɔba nin nana ko n den, n den, e te dumunni di n ma wa?
ko ne be nyini ka sa.
a ko gɛnyɛnin, e masa fa musokɔrɔba nin na fo a ka wolo nyɛgɛn.
o ye a sɔrɔ donsokɛ ka jinɛnin tiyɛnna, o digira donsokɛ la.
donsokɛ fana ye a fɔ :
gɛnyɛnin, e masa fa musokɔrɔba nin na fo a ka wolo birindi.
a ye musokɔrɔba bugɔ ka a bugɔ ka a bugɔ fo a ka wolo birindi.
musokɔrɔba taara a fɔ jamantigi nyɛ na ko :
fɛn dɔ be e ka dugu la ko a ka fari ni fɔlɔlata ye!
ko an ka taga a lajɛ!
ko sira dɔ di yan ka o min.
a ye sira dɔ di a ma, a ye o min.
o taara.
donsokɛ sinna ka fɔ:
gɛnyɛnin, e masa fa jamanatigi ni a ka mɔgɔw la!
a ye o bɛ bugɔ ka bɛ bugɔ ka fyɛntɔw ni namara bɛ bugɔ.
namaraw bɛ wulila sentɛgɛ la ka boli, namaraninw tun te se sentɛgɛtaama na, o bɛ wulila ka boli.
fyɛntɔw minw tun te yeli kɛ, o bɛ ye yeli kɛ.
o bɛ bolila ka boli.
kabini o bɔra a la, donsokɛ ma se ni a ka mɔgɔw yen.
n ye nsiirinin sɔrɔ yɔrɔ min, n ye a bila yen.
Segu : bagan sonya kɛlen bɛ kamanaganko ye togodala mɔgɔw bolo.
Mali la, bagan bɛ du caman kɔnɔ an ka togodala duguw la.
Baganw ye dudenw ta ye. U b'u feere k'u wari kɛ k'u ka mago gɛlɛmanw ani ka du kunkow ɲɛnabɔ : furunafolo, nisɔngɔ ani furakɛli saraw...
A ka ca a la, bagan ninnu bɛ mara sulu dɔ kɔnɔ du kɛrɛda fɛ walima u bɛ siri bɔlɔ la du cɛmancɛ la su fɛ.
Bi, togodala mɔgɔw t'a dɔn u bɛ min kɛ tugun walasa k'u ka baganw lakisi sonw tɔɔrɔ ma. Sonw tɛ foyi ɲɛ bagan ninnu bɛlɛnni kɔ waati bɛɛ. Ni mɔgɔw sunɔgɔra dɔrɔn, o ye sonw ka baara wililen ye.
O baganw sonyaliko in kɛlen bɛ kamanagankoba ye togodala mɔgɔw bolo.
Wulu minnu ye dugu kɔlɔsibaaw ye ni mɔgɔw sunɔgɔra, olu fana kɛlen bɛ k'u ta sɔrɔ a la sisan bawo, fɛn o fɛn bɛ son bali k'a ka sonyali kɛ, a bɛ fura ɲini o la.
Sisan, sonw bɛ ka fɛn bɛɛ kɛ walasa wuluw kana se ka kasi u la tugun ka dugukɔnɔmɔgɔw lawili u kama.
Juma, Sɛtanburukalo tile 16 k'a dugu jɛ sibiri la, sonw tun bɛ na anw ka wulu ɲɛ ci. O kɛra Zezana-Gara Komini na, Segu mara la.
Dugu jɛlen, an y'a kɔlɔsi ko an bamuso fila sonyana su fɛ.
O kɛra kamanaganko ye bawo, a ka gɛlɛ o ɲɔgɔnna ka kɛ ka sɔrɔ mɔgɔw ma wili an ka wulu mankan fɛ.
O yɔrɔ bɛɛ la, an ye wulu sumalen ni dalen ye terasi kan.
An gɛrɛlen a la, an ye joliba dɔ ye a ɲɛkɔrɔla la.
An bɛɛ sɔnna a ma k'a fɔ ko manabɛlɛ nɔ don. Wa, o tɛ foyi ye son ninnu ka manabɛlɛ nɔ kɔ.
O don kɛra mɔnɛ fila ye an bolo: baw ma ye, an ka wulu banana.
An bɛ yɔrɔ min na i ko bi, ko bɛɛ ka kan ka kɛ walasa ka togodala mɔgɔw n'u bolofɛnw lakana.
1
n'nana a ni su
e maakòròbaw
n'nana a ni su
n'nana baro bò a ye
n'nana baro bò a ye
ne de ye kalanden ncèni ye
n'nana a ni su
ne de ye kònòden ncèni ye
sikiyòrò kelen tè kònòden ncèni na
N'nana a ni su
dinyè kè niè jabaden kènè ye
n'nana a ni su
Kisè tè jabaden kènè na
n'nana a ni su
dinyè kè niè diwa kòrò ye
n'nana a ni su
nyè kelen tè diwa kòrò la
n'nana a ni su
dinyè kè niè mosobajala ye
Sirikun kelen t'o la
n'nana a ni su
n'nana a ni su
e maakòròbaw
n'nana a ni su
n'nana baro bò a yè
2
iye samu yo
numu kamalen samukè yo
ne bè n'i ye
iye samu yo
ne bè n'i ye
fabali ni farakònin cè
ne bè n'i ye
iye samu yo
n'bolo yè n'kò i yè
iye samu yo
o bè ne ni fabali cè
Ne bè n'i ye
Iye samu yo
O bè ne ni bamabaw cè
ne bè n'aw ye
iye samu yo
ne bè n'aw ye
fabali farow cè
ne bè n'aw ye
iye samu yo
ne bè n'aw ye
fabali jèkèbaw cè
Ne bè n'aw ye
iye samu yo
ne bè n'aw ye
fabali manibaw cè
ne bè n'aw ye
iye samu yo
ne bè n'i ye
fabali tuba cè
Ne bè n'i ye
Iye samu yo
Ne bè n'aw ye
Fabali sònikèlaw
Ne bè n'aw ye
iye kòmasa yo
ne bè n'i ye
farakokaw ka kòmasa yo
ne bè n'i ye
iye samu yo
kò kamalen samukè yo
ne bè n'i ye
3
Bajiba jara yo
Kuma ma di
Dòn kelen fama yo
Jòn bèe n'i dakan
Jònni ni jònni do
Awa ni minèta do
Olu bè taa yaala
Kurun bè dangan la
O ma perese
Mòtèrikurun bè dangan la
O ma perese
Jònni ni jònni do
Kunba ni mosokòrò do
Olu bi taa yaala
Jònni ni jònni do
Sitan ni wari do
Olu bi taa yaala
Bajiba jara yo.
Kuma ma di
Dòn kelen fama yo
Jòn bèe n i dakan
4
Fama baji ye fama ye
Ba'ji jukòrògala ye fama ye
Iye kurun ye donso ye
Fama baji ye fama ye
Baji jukòròbama ye fama ye
Iye kurun ye donso ye
Fama baji ye fama ye
Baji jukòròfaro ye fama ye
Iye kurun ye donso ye
Fama baji ye fama ye
Baji jukòròmani ye fama ye
Iye kurun ye donso ye
Fama baji ye fama ye
Baji jukòrònya ye fama ye
Iye kurun ye donso ye
Fama badji ye fama ye
Badji jukòròma ye fama ye
Iye kurun ye donso ye
Fama badji ye fama ye
Badji jukòrògala ye fama ye
Iye kurun ye donso ye
5
Iye buatu bindon
O ma ja
Don kelen fanga bindo
O ma ja
Iye fulanuw yo
A bi taa minin
K'u bi taa buatu Sanga fo
K'u bi taa denmasatigi sanga fo
K'u bi taa Sinsantigi sanga fo
K'u bi taa sokèbatigi sanga fo
K'u bi taa nyòmasatigi sanga fo
K'u bi taa donsomasa sanga fo
K'u bi taa kèlèmasatigi sanga fo
K'u bi taa kangelentigi sanga fo
Iye surakaw yo
A bi taa minin
K'u bi taa buatu sanga fo
K'u bi taa denmasatigi sanga fo
K'u bi taa sinsantigi sanga fo
K'u bi taa warimasatigi sanga fo
K'u bi taa sokèbatigi sanga fo
K'u bi taa nyòmasatigi sanga fo
K'u bi taa donsomasa sanga fo
K'u bi taa kèlèmasatigi sanga fo
K'u bi taa kangelentigi sanga fo
Iye marakaw yo
A bi taa minin
K'u bi taa buatu sanga fo
K'u bi taa denmasatigi sanga fo
K'u bi taa sinsantigi sanga fo
K'u bi taa warimasatigi sanga fo
K'u bi taa sokèbatigi sanga fo
K'u bi taa nyòmasatigi sanga fo
K'u bi taa donsomasa sanga fo
K'u bi taa kèlèmasatigi sanga fo
K'u bi taa kangelentigi sanga fo
Iye numuw yo
A bi taa minin
K'u bi taa buatu sanga fo
K'u bi taa denmasatigi sanga fo
K'u bi taa sinsantigi sanga fo
K'u bi taa warimasatigi sanga fo
K'u bi taa sokèbatigi sanga fo
K'u bi taa nyòmasatigi sanga fo
K'u bi taa donsomasa sanga fo
K'u bi taa kèlèmasatigi sanga fo
K'u bi taa kangelentigi sanga fo
Iye jeliw yo
A bi taa minin
K'u bi taa buatu sanga fo
K'u bi taa denmasatigi sanga fo
K'u bi taa sinsantigi sanga fo
K'u bi taa warimasatigi sanga fo
K'u bi taa sokèbatigi sanga fo
K'u bi taa nyòmasatigi sanga fo
K'u bi taa donsomasa sanga fo
K'u bi taa kèlèmasatigi sanga fo
K'u bi taa kangelentigi sanga fo
Iye kulew yo
a bi taa minin
K'u bi taa buatu sanga fo
K'u bi taa denmasatigi sanga fo
K'u bi taa sinsantigi sanga fo
K'u bi taa warimasatigi sanga fo
K'u bi taa sokèbatigi sanga fo
K'u bi taa nyòmasatigi sanga fo
K'u bi taa donsomasa sanga fo
K'u bi taa kèlèmasatigi sanga fo
K'u bi taa kangelentigi sanga fo
Iye sumanaw yo
A bi taa minin
K'u bi taa buatu sanga fo
K'u bi taa denmasatigi sanga fo
K'u bi taa sinsantigi sanga fo
K'u bi taa warimasatigi sanga fo
K'u bi taa sokèbatigi sanga fo
K'u bi taa nyòmasatigi sanga fo
K'u bi taa donsomasa sanga fo
K'u bi taa kèlèmasatigi sanga fo
K'u bi taa kangelentigi sanga fo
Iye bosow yo!
A bi taa minin
K'u bi taa buatu sanga fo
K'u bi taa denmasatigi sanga fo
K'u bi taa sinsantigi
K'u bi taa warimasatigi sanga fo
K'u bi taa sokèbatigi sanga fo
K'u bi taa nyòmasatigi sanga fo
K'u bi taa donsomasa sanga fo
K'u bi taa kèlèmasatigi sanga fo
K'u bi taa kangelentigi sanga fo.
Iye buatu bindon
O ma ja
Don kelen fanga bindon
O ma ja
6
Iyo dunbali dun
Saya yè dunbali dun
Farajara buatu bindon
Saya ye dunbali dun
Iyo dunbali dun
Saya ye dunbali dun
Kaban balla bindon
Saya ye dunbali dun
Iyo dunbali dun
Saya ye dunbali dun
Ntòbugu njejan bindon
Saya ye dunbali dun
Iyo dunbali dun
Saya ye dunbali dun
Kèlèkèlè funtun bindon
Saya ye dunbali dun
Iyo dunbali dun
Saya ye dunbali dun
Weta tata bindon
Saya ye dunbali dun
Iyo dunbali dun
Saya ye dunbali dun
Nònòkènè funtun bindon
Saya ye dunbali dun
Iyo dunbali dun
Saya ye dunbali dun
Njeninbugu njefin bindon
Saya ye dunbali dun
Iyo dunbali dun
Saya ye dunbali dun
Kolonkura bubu bindon
Saya ye dunbali dun
Iyo dunbali dun
Saya ye dunbali dun
Niamakòrò niamakè bindon
Saya yè dunbali dun
Iyo dunbali dun
Saya yè dunbali dun
Jamujiran Niamakè bindon
Saya ye dunbali dun 
7
Iyo kèlècèw yo
Alisa n'm a bèe fò i ye
Fabali ni soba cè
kèlècèw sera yen
Jònni tun ye kèlècè de ye
buatu tun ye kèlècè de ye
alisa n'm a bèe fò i ye
Iyo kèlècèw yo
alisa n'm a bèe fò i ye
fabali ni soba cè
Kèlècèw sera yen
Jònni tun ye kèlècè ye
Nda tun ye kèlècè ye
alisa n'm a bèe fò i yè
Iyo kèlècèw yo
alisa n'm a bèe fò i ye
Fabali ni soba cè
Kèlècèw sera yen
Iyo kèlècèw yo
alisa n'm a bèe fò i ye
Fabali ni soba cè
Kèlècèw sera yen
Jònni tun ye kèlècè de ye
Sekòrò dugutigi tun ye kèlècè de ye
alisa n'm a bèe fò i ye
Fabali ni soba cè
Kèlècèw sera yen
Jònni tun ye kèlècè de ye
Koîba tun ye kèlècè de ye
alisa n'm a bèe fò i ye
Iyo kèlècèw yo
Alisa n'm a bèe fò i ye
Fabali ni soba cè
Kèlècèw sera yen
Jònni tun ye kèlècè de ye
Kòrò tun ye kèlècè de ye
alisa n'm a bèe fò i ye
Iye kèlècèw yo
alisa n'm a bèe fò i ye
Fabali ni soba cè
Kèlècèw sera yen
Jònni tun ye kèlècè de ye
Santigi tun ye kèlècè de ye
alisa n'm a bèe fò i ye
Iyo kèlècèw yo
alisa n'm a bèe fò i ye
Fabali ni soba cè
Kèlècèw sera yen
Jònni tun ye kèlècè de ye
dabajan tun ye kèlècè de ye
Alisa n'm a bèe fò i ye
Iya kèlècèw yo
Alisa n'm a bèe fò i ye
Fabali ni soba cè
Kèlècèw sera yen
Jònni tun ye kèlècè de ye
Dnamasa tun ye kèlècè de ye
Alisa n'm a bèe fò i ye
Iyo kèlècèw yo
Alisa n'm a bèe fò i ye
Fabali ni Soba cè
Kèlècèw sera yen
Jònni tun ye kèlècè de ye
Misiribaba tun ye kèlècè de ye
alisa n'm a bèe fò i ye
Iyo kèlècèw yo
Alisa n'm a bèe fò i ye
Fabali ni soba cè
Kèlècèw sera yen
Jònni tun ye kèlècè de ye
Cètigiba tun ye kèlècè de ye
Alisa n'm a bèe fò i ye
Fabali ni soba cè
Kèlècèw sera yen
8
Saya ye mininian ye
Sa mininian
Woloden minè mininian fè
Saya ye mininian ye
Sa mininian
Dò bi den wolo
O Wolokodenko tè k'o nyèna
Saya ye mininian ye
Sa mininian
Dò bi den wolo
O Kònyòko te k'o nyèna
Saya ye mininian ye
Sa mininian
O saya ye mininian ye
Sa mininian
9
Iyo kònò yo
I ni jònni do
Kòtubalakònò
O b'a kelen na
Ni woloden tè i fè
I bè i kelen na
Woloden jòlen
N'o te i fè
I b'i kelen na
Wolofa jòlen
N'o t'i fè
Balema jòlen
N'o t'i fè
I b'i kelen na
Woloba jòlen
N'o t'i fè
I b'i kelen na
Iyo kònò yo
I ni jònni do
Kòtubalakònò
O b'a kelen na
10
Zangaba yè giringirin kè
Sokòrò Zangaba yè giringirin kè
N'ko kulekan farinyana
N'ko fabali kulekan farinyana denuw
N'ko kulekan farinyana
N'ko fabali kulekan farinyana denuw
Zangaba ye giringirin kè
Sokòrò Zangaba ye giringirin kè
N'ko kulekan farinyana
Fabali kulekan farinyana denuw
N'ko Zangaba ye cyòcyòyi kè
N'ko Sokòrò Zangaba ye cyòcyòyi kè
Kulekan farinyana
N'ko fabali kulekan farinyana denuw
Wa fabali jinèdenw
Ne bolo ye n'kò a ye
11
Boliba yo
Janjo jar'e la
boliba yo
Kungolo lokoloko pian
Sama boliba yo
Janjo jar'e la
Boliba yo
Kungolo lokoloko pian
Sama boliba faden jugu
Janjo jar'e la
Boliba yo
Kungolo lokoloko pian
12
a ta dòyi dòyi
I ka bò n'ka so
a ta dòyi dòyi
I ka bò n'ka so
I ka kulusi kolon ta dòyi dòyi
I ka bò n'ka so
bara dugutaadòn
o y'e sidòn ye
Kakala kòrò
ne t'e nyèci dòn
a ta dòyi dòyi
i ka bò n'ka so
13
iyo nanalen yo
Sòn'i ka ba dèbè tulubara bò
Wale nyuman kè
iyo nanalen yo
Sòn'i ka ba dèbè tulubara bò
yèl'i t'o kè tobatòbi ye
iyo nanalen yo
Sòn'i ka ba dèbè tulubara bò
Yèl'i t'o kè dègèbasusu ye
iyo nanalen yo
Sòn'i kaba dèbè tulubara bò
Yèl'i t'o kè dulòkibatikè ye
Iyo nanalen
Sòn'i ka ba dèbè tulubara bò
Yèl'i t'o kè kulisibatikè ye
iyo nanalen yo
Sòn'i ka ba dèbè tulubara bò
yèl'i t'o kè walenyumankè ye
Hayiwa n bèna masala min fò i ye sisan, o ye masala de ye n y'a mèn 1917.
1917 Sòròdasi-ta surunyara tuma min na n ni n kòròkè, an wilila an bi taa kodiwari an kòròkè kòròba nò fè, min ye Solomani ye.
Awa, an ye sira minè, an bè taa kodiwari sòròdasi-ta kan'an sòrò Kintan, n'o ye an ka dugu ye.
Awa, an tèmèna duguw la.
An nana Kònòbuguw ni fanw fè fo an sera Farakò, an shira yen.
An bòra yenninò.
An nana fo Nangala, ka na Belekun.
An sera Sorokòrò minkè, Sorokòròkaw ye an ka cakè minènw ye an bolo.
Sorokòròkaw ko an ti se ka tèmèn fo an k'u ka sèbènw tu.
Ayiwa an y'an sigi yen, an bè u ka sèbènw tu.
Awa an ye tile saba nyògòn kè, an ye sira nyini u fè.
U ko sèbèntula t'u bolo.
U ma sòn an ka tagali ma.
U ko an ka sigi u fè.
N kòròkè ko u ma n ka tagali kòrò ye min ye, ni n b'a fè ka taga, n siranna sòròdasi-cè-ta de nyè.
Ni n somògòw y'a dòn ko n bi yan, u bè na n minè ka n kè sòròdasi ye.
Sòmònò kuntigi min bè yen o don, o tògò ye ko Jarajan.
Sorokòrò bèe ye Sòmònò ye.
Nka boso du kelen bè yen.
Awa, o kòni ye sigi-nfè ye.
U ye yòrò di o ma.
O ye du nyuman dila.
Awa, a n'a ka du sigilen bè yen o bosokè tògò ye ko Jarajan.
N ma boso ye fiyewu kabini Ala ye n da min bè iko o cogo.
Kuraana dònbaa don, mòriba don, nka n y'a dòn a bè «magie» fènè dòn.
Fèn wèrèw b'a fè, n y'a dòn min tè mòriya ye.
Awa, o bè yen, a kòròkè denw bè yen, kamalen caman bè du kònò, o bèe ye a kòròkè denw ye.
N ye denmisènnin ncinin ye yeninò, o ye a yèrè den ye.
A tun ma den sòrò n'o tè.
Anw bè a ye don min na, min b'a jè san bi wòrò la, n y'a dòn o ka dògò.
O boso kòni ye kabako boso ye.
Awa, Sòmònòw ye a limaniya di an ma, k'a fò olu bè an dogo an tè sòrò.
Awa mògò si tin'a dòn an bi yan.
Ko an ka u ka caw kè.
Yenninò mògòw ye an bonya, an sònna, an ye an sigi yen.
An ye min kè yen a bè kalo caman bò, fo sòmònòw ka daga sera an nyè na.
U ko an ka taa daga la u fè.
An taara daga la u fè kabini tileman fo ka taa tileman ban.
Fo ka daga ban.
Ayiwa boso cèkòròba min bè yen, ko Jarajan, a ni n kòròkè diyara.
U bi to ka masala.
Ni u bi masala, ne bi taa n sigi u dafè, n bè n tulo madò u ka kumaw fè, cogo min na a bè n nisòndiya, cogo min na n ma dèli ka u nyògòn mèn.
Ne hakili tora minun na, n bèna o fò i ye.
Don dò, n kòròkè y'a nyininka :
A ko e dun, e bè i ka balamò in na, ani i b'i ka taama in na, kabako jumèn ni jumèn kèra e bolo?
A ko ne ye min dòn, o ka can, Sidi Mahama, n tè se ka o bèe fò i ye.
A ko i bè fèn o fèn dòn, n'a bè geren kan, a bèe bè ji rò.
A ko so bè ji rò.
Misi bè ji rò.
Ba bè ji rò.
Wulu bè ji rò.
N kòròkè y'a nyininka.
A ko faro fènè bè ji rò wa?
An bè faro komèn a ko faro bè ji rò.
A ko faro tè fèn wèrè ye, a ko jinè don.
A ko olu sigilen bè ji rò.
Anw bosow b'a fò u ma ko jitigi.
A ko olu bè ji rò.
A ko ne yèrè jaati ko dama min kèra ne yèrè bolo n ka monikè yòròw la min ye kabako ye...
A ko anw ye boso kabila minun ye, a ko a tè fò anw nyèna i kana nin kè.
N i y'a fò anw ye i kana nin kè ka ban, o kèli kèr'anw ma wajibi ye.
Ni an m'o kè, o man nyi tugun.
A ko an taara dugu dò la n ni n kòròkè; a y'a sòrò n kòròkè ma sa.
Kòròkè in tògò ye ko Kòshinè.
O denkè de ye n denkè fòlò in ye ko Sekuba.
O Sekuba in bè boso dònkili da.
A kan ka di kosèbè.
Hali n'u ka jara bi bò, Sekuba de bè a dònkili da.
Awa!
a ko o fa, o de ye n kòròkè ye.
A ko nka ne tun coolola fo n taara « Afrique du Sud » la, Allemanw de taara ni n ye yen, minun bi sama faa kè kungo kònò.
Donsow!
N ye waati kè olu bolo.
N ye waati caman kè olu bolo.
O furancè kònò, n ye ko caman ye.
Nka sanni n ka taa, n ye ko caman ye.
A ko ne yèrè min filè nin ye, mali ye ne kunu ka n bò.
A ye dulòki bò a fari la.
Mali nyin nòw bè a la.
A ko a kènyèna k'a da tugu.
A ko n dara a nyin minun kan, ni o ye n sògò, a bi yèlèmèyèlèmè minun kè ni n yè....
O birindi-birindiw b'a disi la ka o kè jolifònw ye, ne yèrè ye o ye.
N kòròkè y'a nyininka : mali dun y'e kunun cogo di?
A ko a fòlòfòlò ye min ye.
U ye yòrò jir'an na, ko mònikèla tè se yen.
Kabini o kèra n ko n kòròkè ma : an ka taa!
An taara yen.
O yòrò la an bè suurulikanw mèn, an bè kumaw mèn, an bè nèninikanw mèn, anw ma kuma si fò.
N kòròkè ko : mògò si kana i da waa ka kuma.
An ka tèmèn an ka mònni fè.
Ninun ti se ka foyi kè anw na.
An ye mònni kè; an ye jègè caman sòrò.
O de nana kè ko ye sa.
Fo an nana ka na taa mali dò ye.
Jaa mali jubaatò don.
A nanen bè a den don wo kònò, o yèrè kò fogonnen bè.
An y'a ye, a bè den ninun de da la.
Mali in y'a ye tuma min na an bi shin a ma, mali in sirann'an nyè, a ye ji bila, a bolila.
Awa, bòdanma min bè an fè kurun kònò, ne y'a fò n ko mali in kan'an dan dè!
A taalen bè gelen fè, n y'a dòn a bi taa jigin nyèfè de ka ba sira wèrè nyini.
O tuma na, u ye kurun in suma, mali in bi na gelen bila tuma min na, ko a bi na jigin ji rò, a bènna - i y'a faamu - anw ka kurun bi cèenè yen.
Mali in y'i nyèsin kèlè yèrè ma sa.
A y'a da waa ka kurun kaba minè.
Marifa min bè ne bolo, tubabu marifa don, n y'a don a da kònò, n y'a ti.
A ye kurun kaba fara, ne ni marifa bèe taar'a da kònò.
A y'i pan n'an ye ka taa i bin ji rò.
Ne bè a da kònò.
Kurun kònò mògòw bèe kulela.
Ne kòròkè wilila k'i dò.
A bi na a bè boso kilisiw fò.
A bi kuma, a bi boso kumaw fò, a bi boso kumaw fò, a bi boso kumaw fò, mali da waalen tora ni ne ye.
Fo ka taa a kè (ne ye nin kè a da) a bi to ka girin ji jukòrò ka girin ji jukòrò.
A nana ne wògò ka n bila.
Joli kèra ka ji yòrò bèe bilen.
U ye ne bò a y'a sòrò n kirinna.
U nana ni n ye.
N kòròkè ye furaw bò.
A ye furaw kè n na.
A ye finimugu walan-walan ka kè ka n fari jolimayòròw siri».
A ye o jolifònw yir'an na a disi ani a kò, a yòrò minun bè da mali (nyin) kan.
Mali kòni da waalen tora.
Marifa min kòni tira mali kònò, mali in sara.
O don awa su kora.
A kèra waati min na, a ni tilebin ma jama.
A ko ne ma : awa, an ka bò yan sa.
An k'an jama ba in na.
An ka taa!
An ka taa an ka kiniw tobi.
U ka balakini!
Jègè min minèna u fè, u bè taa ka taa kini in tobi.
Ale ko : ni an ye daga sigi k'a sòrò an ye mali in faa ka ban, awa, u bi n' an kama.
An ka daga in sigi.
An k'an mabò dankan in na :
U bi na tasuma yeelen fè.
A ko ale ye tubabu marifa ta, marifa fila.
A bèe ye karabini ye.
Karitusi bè a cè rò.
A y'a sòrò furamugu in kèlen bè a fari la.
Finimugu kèlen bè k'a fari yòrò bèe datugu.
Maliw ka kan ka na sira min fè, ale taara ka taa i da o fè.
U ye daga sigi yan fè.
Kòròkè ni kòròkè den minun taara mònnikè yòrò, dɔw yèlènna jiri balan ka u da yen.
Ayiwa : a ko ale taara ka taa i da tu dò kònò.
Fo dugu tilala tuma min na, a ye maliw nakan mèn.
U bi na tasuma in kèrèfè, min sara, u bè na o dimi bò.
A ko kòròkè ma, a ko: n ma fò i ye?
Mali minun tè an to yen, fo u bi na.
An ye muso min faa dè...
U bi na o de la, fo u ka na ko kè an yèrèw la.»
A y'i dèn ka taa i da sira la, ka furancè jan a ni ninnu cè.
A y'i labèn.
Mali fòlò min ser'a ma, a y'o gosi.
A ye dòwèrè gosi, a ye dòwèrè gosi.
O yòrò la, a ye mali duuru de faa.
A ye o fò an nyè na.
Ayiwa, o kabakoya y'an sòrò kosèbè.
N kòròkè nan'a nyininka.
A ko : dinyè kònò yan, a fò boso bè e bò?
A ko Sidi Mahame, a ko nin ye mun kuma ye?
A ko boso min ka girin ne ma, a k'o ka can.
A ko : a ko ne ma boso si ye kabini Ala ye n da min y'e bò.
A ko : boso min ye ne bò a k'o ka can.
A ko : boso tè min bò, a k'o tògò ye Maa.
O y'an ka maa fòlò ye.
O ye kabini dinyè fòlò boso ye.
Boso Maa, a k'o de nyògòn ma wolo boso la.
A ko boso si tè o bò.
N kòròkè y'a nyininka :
A ko o boso Maa dun bè cogo di?
A ko : boso Maa bè cogo min na, a ko n na o cogo fò i ye kòfè.
I ye n nyininka de n ye kabako min ye n ka donsoya yòròw la, n k'o fò i ye.
A ko : n taalen Afriki di Sid' la, n ni ninun bè nyògòn fè...
farafin minun bè yen jamanaw la.
A ko tuba bè yenninò, tu in kuntaga ka jan.
A tu bè bò yan ka yòrò jan sòrò.
A ko : dugu minun bè tu in da la, u bèe bè tu in sòn.
N'a sòntuma sera, u bè baganw kè ka tu in sòn.
U bi dununw gosi, u bi baw ni misiw, ni fèngèw kè ka tu in sòn.
A ko ne y'u nyininka:
Aw bè tu in sòn mun kelen na ?
n sera dugu o dugu la, u ko : anw wolola k'a sòrò tu in bè sòn.
Anw fènè bè a sòn, anw t'a dòn tu in bè sòn kun min na.
Wa an t'a dòn fèn min b'a kònò :
Anw ka laada kòrò don.
N'an ma tu in sòn san o san, dugu o dugu ma tu in son, o jamana bi tòorò.
O sumanw ti nyè saya bi caya o duguw la.
Ayiwa, a ko : o dun daliluya?
Mun bè tu in kònò?
U ko : anw wolola k'a sòrò tu in bi yen».
Maa si tè tu in cogoya dòn.
Tu in kònòna ka dun ka taa.
Dugu wo dugu bè tu in dafè, a bèe bè tu in sòn.
O tora ale la sa.
A bè a ka buguriw da.
k'a ka « sitikaraw» kè ka tu in cogoya nyini.
Ale kòni y'a ye fèn kòni de bè tu in kònò, a ka sitikaraw la.
Ale nana wili, a y'i labèn tuma min na, a ye saraka caman bò.
Ale ti se ka to abada, fo a ka taa kònòko dòn : fèn min bè tu in kònò.
A wilila kabini fajiri suba.
A donna tu in kònò.
A bè taa, a bè taa a ni a ka marifaw;
Ani kupu-kupu da ka di, a ni a ka minènw bèe.
A y'a ko n'a ka nasiw ye, k'a ka sèbènw k'a la.
A bi se yòrò dòw la, a bi kupu-kupu kè ka sira bò.
A donna tu in kònò ka taa kabini sògòma, fo ka taa witèrè tèmèn.
Fo ka taa dizèrè se.
Fo ka onzèrè se, fo ka midi se.
A bè tu in kònò ka taa.
A tòra tu in kònò ka taa fo ka taa inèrè se.
A bina taa kè tuma min na ko inèrè sera, a nana ka yeelen ye, kabako yeelen.
N'o tè, a tun tè kabakolo yeelen ye.
A ko n y'a dòn, n bè ka tu in ban.
A ko ale tora, a bi taa ka taa.
Yelen in nana taa bange ale ye.
A nana jiba de ye tu in kònò.
Ji in bè iko ba, a dalen bè tu in kònò ka taa kòròn na ka t'a bila tilebin na.
A ko n y'a ye nin ba in de bè tu in kònò.
Ni jamana mògòw yèrèw dòn bè tu in kònò fèn na, o bè bala n na.
A ko a ye fèn ye tu in kòni kònò sa, ba in cèmancè la.
A b'iko kaba de bè ba in cèmancè la.
Kaba dò kun bòlen bè : kaba in ka bon kosèbè.
A nana fèn dòlen sòrò o kan.
A y'i dò k'o filè, k'o filè k'o filè.
A ko i man'a ye, i b'a fò ko sagajigi.
A bonya, a bè bili bò bonya na. A janya... a cènaa ka jan ka taa.
Nka a kèra ale nyèna ko gwa don, n'u kèlen bè ka sagasiw fènsèn o kan.
A ye tu in kòni filè.
Awa : tuma min na, n'a y'a filè, a mènna sa...
fèn in bè yen.
A ko nin ye fèn nyènèma de ye wa?
Wali u kèlen bè ka gwa de jò, ayiwa...
ka sagasiw d'a kan.
A ko ale nana sa ka gòngòròba ta.
A ko ale ye gòngòrò fili ji la.
Tuma min na a ye gòngòrò in fili ji la, a ko, ale ko : «Han! hòn !... »
A ko ale ye min filè ko gwa don, a ko ale y'a ye a bi lamaga, a bi lamaga a b'i janga, a b'i jingi a b'i jingijanga.
A bi taa yan fè, a bi na yan fè, a bi taa yan fè, a y'a dòn sa ko fèn nima don.
A ko min kòni nan'a bange.
A ko a nan'a ye a y'i fyeku-fyeku k'i fyeku k'a kunkolo fili.
A kòshi de wilila sanfè ka taa bin a kò la.
A ko a nyèkisè, a y'a ye, a kèlen bè iko tile yeelen.
A bè yòrò bèe filè, a bè yòrò bèe filè, a bè yòrò bèe filè, fo a nyè nana sigi ale kan.
A ko fèn in nyè sigira ale kan tuma min na, a kèra ale nyèna ko tile don.
Ale binna sa, a faw n'a mòkèw ye kilisi minun fò a ye, a ni a yèrè ye a y'a minun dòn, a binna a bè olu fò, a bè olu fò.
A ko fèn in ye ale filè k'a filè, k'a filè k'a filè a ye min kè ale filèli la, o ka jan, a dòlen bè.
A kabakoyalen bè, a nyè coronnen bè a la, a nyè èrèyòn bèe sigilen bè a kan.
A ko ale nana ka n'a filè, su kana na ko k'a to yen.
Ale seginna ka bò tu kònò.
A nana sira min fè, a seginn'o fè.
A ko ale bè dugunin min na, a bi se yen tuma min na, a y'a sòrò su kora.
N kòròkè y'a nyininka.
A ko : fèn in ye mun ye?
A ko : wallahi, Sidi Mahame, n m'a dòn.
N ma se ka fèn in dòn fiyewu.
A ko dantanfèn gwansan kòni tè.
A ko a ka bon sama ye.
A ko sen naani b'a la.
A ko si de bè a la : si nin bonnen bè a fan bèe fè.
A ko a kunkolo bè iko waraba kunkolo.
Ayiwa a nyèkisèw bè iko tasuma de bi bò u la, n'a bi sigi mògò nyè kan.
A ko ale kòni ma fèn in fèn sina kelen dòn.
O kuma de senfè sa ni ne kòròkè y'a nyininka:
A ko : ayiwa, e dun a fò boso bi sòrò dinyè na min bè iko a cogo?
A ko boso min bè iko ne cogo, a k'o ka can.
A ko boso min nyòon ma wolo bosow la fòlò a k'o ye bosow ka kira ye.
A ko boso si ma o de bò.
N kòròkè ko o ye jòni ye?
A ko o ye an ka fòlò bosow ye.
O ye an ka lasiri fòlòw ye.
A ko Fanta Maa, a ko boso si tè Fanta Maa bò.
Fanta Maa?
A ko : o boso nyòon ma da dinyè kònò.
Ni kira bè bosow la, a ko Fanta Maa ye u ka kira ye.
A ko dabali, a ni subaya, a ni domaya, a ko a ma maa ye min bè Fanta Maa bò o fèn o fèn na.
A ko Fanta Maa ka dònkiliw ni a ka kilisiw.
Hali bi an bè yòrò min na, sòmònò min mana mali faga, wali a ye bama faga, wali a y'a ka binyè genge a la, a b'i jò ka kuma ka kuma, ka kuma Fanta Maa kan, ka kuma, ka kuma, ka kuma.
A b'a fò : ni ale ka su de ye mali in ye, mali nin ka taa a da nin yòrò masina na a ka sa yen.
A tè sa ji la fiyewu.
A bi t'i da o yòrò masina ka sa yen.
A ko u bè Fanta Maa dònkili da.
A ye dònkili dòw fò bosokan na nka ne tè bosokan mèn.
A ko n'i ye nin dònkili in da ka Fanta Maa tanu, k'a tanu k'a tanu, a b'iko beyiti bi da walijuw la cogo min na.
A b'iko beyiti bi da Ala kira la cogo min na.
A ko n'i y'o fò Fanta Maa ma :
I ko : n'a y'a sòrò ne ye mali min bon, ni mali in de ye ne ka su ye, mali in ka taa i da nin dankan nin na, a ka sa yen.
Wali hali n'i ko mali nin ka n'a da i ka bugu da la, a ko a ti sa fiyewu, fo a ka bò ji la, ka taa da yen.
A k'o ye Maa de ye!
A ko maa dun ye waati jumèn mògò ye?
A ko anw yèrèw tè, an faw tè, olu ta faw tè, olu ta faw tè...
Maa ye an an ka lasiri kòrò ye, bosow ka lasiri kòrò don.
«A ko Maa bi wolo tuma min na, Maa wolola kabako wolo cogo la.
A donna Maa ka bò la, a b'o lakali.
Ne yèrè kòni y'a kè nsiirin de ye.
Nka ale tun bè k'a fò n kòròkè nyèna.
A ko Maa, a ba ye a kònò ta.
A ko a ye san duuru de kè, a ba kònò, a ma wolo.
A ba kònòma don.
A ko Maa nana wolo don min, a ko Maa n'a nyin bi saba ni fila nan'a dà kònò.
A da falen nyin na.
A ko Maa wolola don min, n'a bòra a ba tonso so kònò ka bin duguma, a ko foroko bòra ba fari la, o binn' a nòfè.
U y'o ta k'o filè.
U y'a sòrò binyè saba de b'o kònò, binyè min bi kè ka maliw sògò.
A ko o saba de bòr'a kònò.
A ko Maa wololen dògòkun, Maa ba sara.
A ko a ba dògòmuso mògò wòorò bè yen.
A ko, u ko nin den in tere man nyi, an ka taa den in fili.
Den in kònò ye san duuru de kè an kòròmuso la a ma bange.
Den in nana bange tuma min na, k'a bila dinyè na, a da falen nana nyin na.
Den in wolo tile wolonwula, an kòròmuso kòròba sara.
An ti se ka den in mara, an ka taa a fili.
U bènna o kan, u ye den in ta, u taar'a fili tuba kònò.
A ko tuma o tuma, u bi mògò bila ka taa a lajè.
U bi mògò minun bila ka taa a lajè, a ko n'olu surunyara den in na, u bi dajè ye, dajè taalen bè nònò d'a ma.
A b'a da waga, dajè b'i sin yanga a kun na, nònò bi kè a da kònò.
A ko u bi taa a sòrò warabaw dalen bè a kèrèfè, jaramankaanaw dalen bè a kèrèfè, saw dalen bè a kèrèfè.
N'u ye u mankan mèn, o fènw bè wili ka bò a kòrò, ka don tu kònò.
A ye dògòkun tile segin kè kungo kònò.
Tuma o tuma, nin kuma bi na u sòrò.
U nan'a fò, ko n'a y'a sòrò dajè de b'a balo, an ka taa a ta ka bò o yòrò la, an ka na n'a ye so kònò.
An ka dabali wèrè nyini a la, a bi faga cogo min na.
U nana n'a ye so kònò.
U y'a bila so kònò tuma min, u ye soda bari a da la.
U hakili b'a la, n'u ye so in da yèlè don o don, u bè taa a su sòrò yen.
A ye min kè so kònò, a bè tile tan ni duuru bò.
Mògò b'u ka du kònò, o ko u bè tulonkè kan de mèn :
Npogotigiw ni cèmisènw barokè kanw n'u tulonkè kanw, bololakarakanw.
Kòròfò duruntura jamana kònò minkè, bosow fan fè, boso muso ninun, mògòw bi u kòròfò.
Ko u siranna den nyè, u kòròmuso den nyè.
O maloya y'u minè.
Kuma bòra dugu rò a sera dugu wèrè rò.
A bòra dugu rò a sera dugu wèrè rò.
O maloya y'u minè.
U ye da yèlè, k'a bò a da la.
U y'a sòrò a balolen bè hèrè rò, foyi m'a sòrò.
A ma bana, a ma fasa.
Min dalen bè ba kan, o ko ne b'a ta, ne b'a lamò, a mana diya, n'a ka to a rò.
O y'a ta, o y'a sin don a da.
A tora o sin na, tile saba, o banana;
o sara.
Dògòmuso min dalen bè o kan, o fènè ko a b'a ta.
Mògòw ko a kan'a ta.
A ko ale b'a ta, bosow ti olu kè siranbaatow ye.
Bosow ka fadenya ka bon.
O y'a ta tile saba ,o sara.
Min dalen bè o kan, u ko a kan'a ta.
A ko ale b'a ta.
A kòròw taara yòrò min na, a yèrè bi taa yen.
O fènè y'a ta tile saba, o sara.
Min dalen bè o kan, o y'a ta, tile saba, o sara.
Min fènè dalen bè o kan, o y'a ta, tile saba, o sara.
A tò tora u ba sinnaban min ye, o tògò ye ko Fanta.
Fanta nana, a ko u bèe dògònin ye ne de ye.
A ko ne b'a ta.
O cè ko a tè a ta.
Du kònò mògò bèe wilila a kama.
A ko ne ye se ka den in lamò, ne ka girin den in ma.
Den in ba ye ne de ye - a tè se ka ne faa.
A ko ni ne tun ko n b'a ta n kòròw nyè, u tun b'a fò ko ne bè n yèrè filè kodònbaa ye ka tèmè u kan.
A ko o de kòsòn ne y'a to u bèe ka taa kelen kelen.
A ko nin ye sin-kelen-min-den de ye.
A ko mògò tè sin fila di nin ma.
A y'a sòrò den dò bè a sin na, o ka kòrò Maa ye.
A ye Maa ta, a ye kininbolo sin don o da.
A ye numanbolo sin di a yèrè woloden ma.
A kulela ka kule ka kule ka kule.
O y'a diyakoya ka sin di a ma.
«I bi nin min!
Ne de b'i lamò.
N'i ye se ka mògò faga, a lajè kè, n'i bi se ka ne faga.
O y'a lamò.
O de tògò ye Fanta.
O tuma u y'o tògò da ale tògò kan sa.
Ko Fanta Maa.
O nyògòn tè bosow la.
Fanta Maa!
Fanta Maa ka taama...
A fòlòla de ka taama :
Ka sin ka wili k'i jò, ka taama.
Mògò si ma o nyògòn ye den na ni Fanta Maa tè Fanta Maa.
A taamanen kò, a nan'i sigi.
A b'i si a jukunan kan fana ka fòlò ka taama, ka na i sigi o kòfè, k'i si a jukunan kan.
Ka ŋunuma o kò.
A taamana fòlò de, ka na ŋunuma, ka na i sigi a jukunan kan.
[Fili donna nin yòrò in : Bawo, a y'i sigi de fòlò, a taamanen kò, ka tila ka ŋunuma].
A mènna o la kosèbè.
Don dò, a nan'a ba nyininka.
A ko ale n'a ka cakèfènw nana dinyè na, a ko olu bè min?
Ba ko ko olu ye jumènw ye?
A ko ale ka sògòlikè binyèw.
Ba ko jòni y'a fò i ye ko sògòlikè binyè b'i fè?
A ko ale ni u nana dinyè kònò, numu ma u faa.
Ba y'u bò.
Ba tun bè k'u mara.
Ba y'u bò tuma min na, ba y'a sòrò u ka bon u nadon ye - Maa wolo don, ni u serila ka bò ba kònò.
A ko ninun don wa?
A ko òhò.
Maa, a ye a ka binyèw minè a ba la.
A bi taa kungo kònò ka taa furaw tigè.
A bè o bèe la a bè ŋunuma de.
A bè na u tobi, a bè binyè ninun wusu.
A bè fèn nyini : a ko a ba ka fèn di a ma.
A bi sarakaw bò :
A bi ŋunuma ka taa badaw la.
A bi taa kòdaw la.
A b'a ka binyè lajè ntoriw la, buruburubaw.
A mana olu faa, a bè na n'u ye, a b'a fò a ba k'u tobi a ye.
A ba b'a fò, n tè ntori sogo tobi.
A bi kasi.
A b'a fò a ba ma : n'i y'i ban den bònè na, n'a hèrè nana, i ti se k'i ban o la.
A b'a ka ntoriw ta, a yèrè b'a ka ntoriw tobi.
A b'a ka ntoriw dun.
A bè ntori dòw faa a ka binyèw na.
A bè a joli kè u kan.
A bè binyè ninun sòn.
A nana tògò da binyè saba in na.
A ko binyè kelen ma : Balabala-jona.
Min bi da o kan a k'o tògò ye Goni-sunaabali.
Binyè sabanan, a y'o tògò da ko Jeni-ka-gwan-tobi-ye.
N'a bè binyè ninun sòn, n'a bè binyè ninun min, a bè kuma binyè ninun kelen kelen bèe kan ni nin mantugu ye.
A b'a fò ale ka Balabala-jona, ale ka Jeni-ka-gwan-tobi-ye ale ka Goni-sunaabali.
A b'a ka kilisiw fò a ka bosokan na.
Binyè ninun, a b'u sòn, a b'u min.
A bè baga don binyè ninun na.
Fo a nana kè kamalen ye, o tuma na, a segira taama ma.
A bi taa kungo kònò.
A bi samaw faa, a bi sigiw faa, a bè dajèw faa.
A bi sogow faa.
A bi jigin ji la a bi mali faa.
A ka donsoya nana kè kabako ye.
A kibaru y'a ta kòròn na, ka t'a bila tilebi la, jaliba dankan fè.
O de ye Boso Maa ye.
A ka donsoya ka girin bèe ta ma.
A ka donsoya tè ji dama kònò ye dè!
Hali bi a ka donsodenw bè gerenkandonsow la, u bè jiladonsow la.
Fèn dò bè bosow fè - ne yèrè y'a fèn ye.
U b'a fò a ma ko koyo.
Hali sisan, o bè bosow bolo - ne yèrè y'a ye Sòrokòrò Bosoduba o bosoduba bè yen, koyo bè u bolo.
Nka ne y'a ye u bè koyo sòn.
U bè baganw faga a la.
U bè a sòn ni dègèjè ye.
O kòsòn sa, ne y'a dòn koyo ye boli de ye.
N ye tafow sirilen ye a la.
N ye joliw bònnen y'a kan.
Ne yèrè ye bosow nyininka:
N ko : aw ka koyo in ye mun ye?
Koyo in, n nan'a ye ni n bi taa u fè mònnikè yòrò la.
U mana kuma koyo in ma n'u ka bosokan ye, koyo in bi kulo b'iko nkèerèn.
A kulekan sa, jilafènw bi bò ka na, k'u k'u bi na koyo in minè.
U b'u sòrò k'u sògò.
Nka bosow b'u ka koyo fò kurun kònò.
Awa...
Bosokè in y'a fò n kòròkè ye ko Maa ka koyo, ko a tè fò kurun kònò.
Maa ka koyo a b'i tunu ji de jukòrò, k'a ka koyo fò.
N'a ye koyo in fò, sogo o sogo n'o bè ji jukòrò ka na, k'a ta ma la - n'o ye sogofin ye - k'a bila bamaw la, k'a bila jègèbaw la, u bi na koyo in nòfè, a b'u faa, a bi bò n'u ye.
Nka ba ye kuma min fò a ye kabi a denmisèn, a ma nyinan o kò.
N'a ye sogow ni jègèba ninun faa, n'a y'u labò ka n'u da ba kòrò, a bi ba ka kuma segin a tulo la.
A b'a fò ni mògò min y'i ban den bònè na, n'a hèrè nana, i b'o dun.
Ba b'a fò : Maa!
I tè nin kuma dabila sa.
U bi yèlè, u bi tulon kè.
A ni min bè nyògòn fè, o ka kòrò ale ye.
N'o ye ba woloden ye, n'o tun bè numan bolo sin min.
A n'o ye sòsòliba kè.
A ko ale de ka kòrò o ye.
U ye nyògòn sòsò, u nana ba nyininka.
Ba ko a ma : a ko e de fòlò wolola.
A ko : nka Maa ka kòrò i ye.
O tuma na, o y'a minè iko a kòròkè.
Maa, o kèra kòrò ye.
Don dò, dugumògòw y'u to ka bama belebele dò dalen ye ba kòfè.
Bama in bè u ka baganw minè.
O y'a sòrò Fanta Maa taalen bè a ba bila dankan na.
O bi taa fini ko.
Dugumògòw ye ci bila Fanta ma, ko a k'a fò a den ye, a ka bama in danga bò u da la.
A ko u ma ko bamafaa ye basafaa ye.
Ko bamafaa tè foyi ye ale bolo.
A y'i tunu ji la, ka taa bama in dalen sòrò bakò bolo fè, k'a sentègè kè ka bama in ci.
A y'i bin ji la, bama in y'i bin ji la a nò fè.
A ye nòni kè ka na, k'i tunu.
Bama fogonnen bè a nòfè.
A bè mògòw nyèna, ko bama bè n'a mina...
fo a nana se dankan na; a bòra bama bòr'a nòfè.
A taamana ka ba dankan bila, ka don dugu kònò.
Bama donn'a nò fè; a nana ka na i dò dugu tigi ka da la, ka sen da tan; bama y'i kun d'a sèn kan.
A k'u k'a kan tigè.
U ye bama kantigè.
Sogo minun bè kungo kònò - sogo ninun dòw fènè bè ko dòn mènè.
A kèra...
Fanta Maa bè taa kungo kònò, sogow b'u dogo a la, a tè fèn sòrò.
A taara kungo kònò a ye birifini biri a la k'i da.
Awa jinè minun b'a nò fè a ko olu ka kulo, k'a fò, ko Maa sara.
U kulola, k'a su kasi.
Sogow nana kè k'a lamini.
Sogow ko : an juguba de salen ye nin ye.
An dun bè mun kè?
maa si tè se a la.
Dòw ko an k'a dun : dòw ko an kan'a dun.
U tora o la...
Maa wilila...
N ye min mèn : o don a wilila a ye sogo caman faa.
Min nana kè Maa ka ko ye sa...
a ka donsoya n'a ka dònkotigiya yèrè bangeni ye sa, a ye kabako min kè sa ?...
Bama tun bè kòròn fè, faama dugu dò la ko Nanu.
Nyani de ye dugu in tògò ye wa, Nanu de don wa?
N ma o kòni dòn.
Nka o de tun ye jamana kapitali ye.
Masakè de tun bè yen, a bè a jamana bèe kunna.
Bosow, k'a ta kòròn na ka n'a bila tilebi la, u bèe ka masakè tun bè yen de.
Nanu, bama bè yen, bama in juguya kojugu, u ko bama in ma ko Bama-Ngala.
Bama in ye u tòorò.
A bi misiw minè, a bi sow minè.
A bi baw mina, a bi sagaw mina, a bi faliw mina.
A nana bò o la, bama in bi mògòw mina.
Bama in nana kè cogo la, a bi finikolaw mina dankan na.
Bama in nana kè cogo la - bama tè mònnikèla minè.
Bama in nana a bi mònnikèlaw mina, mònnikèyòrò la, kungo kònò.
Dankan bilala : maa ti se ka taa ji ta, maa tè se ka fini ko ji la.
I y'i tègè don ji la bama in b'i ta.
U ye kòlòn sen Nyanu dugu kònò, dugu cèmancè la.
Ji bèe bi ta yen : a ji tè ja.
Bama in ye...
i y'a faamu, dingè tigè...
i y'a faamu ka bò ba la ka n'a bila kòlòn in kònò.
U ye ji bò npètèba min kè, ni u bi diyè k'a sama.
N'u y'u jò kòlòn tintin kan, u bi ji sama tuma min na, o doninen bè u bolo n'u fanga ye tuma min na, a bi sin k'a tufa.
Ni min binna kòlòn kònò a b'o tigi minè.
Bama in nana ka na mògòw kònòna gwan.
Bama in bi bò ni sanba nana, ni dibi donna.
A bi bò k'i da dankan masurunna na.
A bi mògòw mina.
A nana laban, a bi don dugu kònò, ka na fò cèmancè la dugutilama fè, ani fajiri fè, a bi mògòw mina.
U siranna bama in nyè, u kamanagwanna, u ye karanga kogo kè ka dugu lamini, ka konbaw k'a da la k'a dasògò.
Bama in nana laban a mana wili ba kòfè, i b'a fò a ku bè ba fan kelen dò fè, i b'a fò a kun bè ba fan kelen.
A bi kulo a bi mankan ci.
Dugumògòw bi siran, u bi girin ka don kungo kònò.
A bi taa mògòw kunbèn kungo kònò.
A bi a ta mina u la, tòw bi segin.
U ye ko bèe kè ko u ka se ka bama in faa, u ma se.
U ye donso min wele a kama, donso kamalen, donso kamalen dama fèn o fèn, n'o nana, n'o ye donso ye, bama in b'o faa.
A ye donso min faa, donso kèmè naani ani donso den kelen.
A y'o de faa : nin bèe ye dakabana donso ye.
U nana Fanta Maa komèn.
U ye Bosow bila ka taa Fanta Maa ka jamana na, ka taa Fanta Maa sègèrè, ka se u ka dugutigi ma ani dugu maakòròbaw, ka bama lahala fò a ye.
A k'i jija, a ka na bama in faa u ye.
Nka bama in ye donso min faa, u ma sòn ka o hakè fò dugumògòw ye.
Awa, dugumògòw ye Fanta wele, u y'a den wele.
U ko bama bè u fè, a bè k'u tòorò, a ye jamana nege bò u la.
A b'u ka baganw mina;
A binna a bi mògòw mina.
A k'i jija ka na bama in danga bò u da la, ka na bama in faa u ye.
Dugutigi ye kuma lase a ba ma.
Ka kuma lase a ma.
A ko bamafaa, a ko nyama bè a la.
A ko bama ko tè sèbè ko ye.
A ko bamafaa tè foyi ye :
Bamafaa ni basafaa bèe dama ka kan.
Olu ko a ma : nin bama fagali ni basafaa man kan, han !
Bama in ka juguya fè anw y'a kè Bama-Ngala ye.
A tògò de ye anw fè ko Bama-Ngala.
U ko : Bama-Ngala.
Jamana bèe da jèlen bè a ma, a y'an tòorò.
An bè san dama bò, n'an bè taa yòrò la, fo ni an y'an dogo...
Kurun ti se ka bila an ka ba kan, an ti se ka mònni kè.
An ka jamana dankan dugu o dankan dugu, fo an k'an ka jamana ban, ka sòrò ka ba tigè yòrò la, min tè an ka yòrò ye.
An ka mara bè se yòrò o yòrò, n'an ye ba tigè yen, a ka can ko bè an sòrò.
Bama in bè mògò mina an na.
U ko donw bi kè a la, n'a bè yan fè, ni mògòw y'a mafilè...
a t'u fan fè :
«An b'i se k'an mako nyè ba fan o fè, nka waati bè kè a la, a bè fan kelen min fè, an t'o dòn.
A bi tinyèni kè an fè kosèbè.
A ba ko a ma, a ko Maa:
A ko ni bamafaa ye basafaa ye, a ko nin bama in faa tè basafaa ye.
Dugumògòw ko a ma : ni bamafaa ye basafaa ye, nin bama in faa tè basafaa ye.
Anw kòni b'a nyin'i fè, ka i dèli, i ka taa ninun fè, i ka taa bama in faa.
Awa!
a ba ko a ma : ne fènè ka kuma ni dugumògòw bèe ka kuma ye kelen ye.
Minun nana i nò fè, an fadenw don.
Bosow don.
U ye jamana jan de taama ka sòrò ka na se anw ma.
I ka taa ninun nòfè, i ka taa bama in faa.
N'i sera.
Ninun minun nana i nòfè an fadenw don.
Bosow don.
U ye jamana jan de taama, ka sòrò ka na se an ma.
Ne kòni, a ka di ne ye i ka taa.
A ko ba ma ayiwa.
Ni e ko ten, n bi taa.
Nka n ni boso ninun ti se ka taa nyòon fè.
N bè don fò u ye.
A ko bi ye don jumèn ye?
U ko sibiri.
A ko gejuma min bi na, o gejuma tè;
gejuma min bi tugu o la, o tè.
Gejuma min bè fò o kò, gejuma sabanan, a ko n bi sòrò ka taa u nòfè.
A ko u ka nin fò u ka masakè ye, k'a fò u ka dugumògòw ye.
Nka n bi min gèlèya u ma.
A ko baji de bè ne n'u cè.
N'u sera dugu kònò, Ba faro sòn saga-jigi, ani tura jè, ani woro jè kèmè, u ka n'o di n ma, ani dononkòrò jè, u ka na ni o ye, n bè ba faro sòn.
U k'o tè baasi ye, ko u bè ci lase.
Dunanw taara.
A yèrè ye don min fò, a y'i labèn ka bèn o ma.
A wilila u nòfè.
A nana se dugu ba kòfè;
A ye gejuma kun sabanan min fò, a nana o kunbèn, dugu ba kòfè.
Tuma min na, n'a ye gejuma selifana kunbèn yen, a bè ba kò bolo fè a kulela.
A ye Nyanunkaw wele.
A ko : Nyanunkaw!
A ko : N nana, a ko ne Maa.
Fanta Maa!
N nana.
N'a y'a sòrò n ka ci sera a' ma a' ka cidenw fè, sagajigi jè, ntura jè, dononkòrò jè, ani woro jè kèmè, a' k'a bila ka na.
N bè n ka sarakatiw bò.
N bè ba faro sòn.
Lahidu de bè anw ni farow cè (faro tè iko mògò ye wa, ji la, jinèw tè wa?).
Olu ko a ma : Maa!
An y'i ye!
An y'i kumakan mèn.
Nka bama in juguyalen bè cogo min, u bè karanga kogo de kan, u b'o fò a ye u ko an ti se ka kurun si bila ba in kan bi.
Mògò ti se ka ba in tigè ko...
A ko : a bi se ka kurun kòni gwansan bila ba kan?
N ye minun fò a' ye, a' bè olu bil'an kònò, kurun na na a yèrè ma.
U y'o fò u ka masakè ye.
Masakè ye fènw bèe fara nyògòn kan, a ye u di.
U y'u kè kurun kònò, ka kurun bila.
Kurun wilil'a yèrè ma, ka i nyèsin bakòla ma.
U ye kabako fòlò min ye Maa ka ko la, o y'o ye.
Kurun in sera.
Maa taara ka taa kurun in bò.
Maa ye den min sòrò ba sin na, ni o ka kòrò Maa ye, a ni o de taara nyògòn fè.
Nka ale b'a fò o ma ko a dògònin.
Jirijubaw de dòlen bè ba in kòfè.
U taar'u ka buguw sigi yen.
Maa bi na sa, a bè n'a ka filèliw kè, a bè buguri da, a bè laturu da, a bè bama in nyini Ala fè.
A y'a sòrò bama in tè fèn gwansan ye.
Bama in ka ko ka gèlèn ka se yòrò ma, ale Maa tun ma o jigi.
Bama dama tè, ko wèrè don.
O bangena a ye a ka buguri la.
A y'o fò a dògòkè ye.
A ko a bama in tè bama gwansan ye.
K'a fò ko bama juguman don, wali fa donna sogo la kungo kònò, ji la, a k'o tè dè.
A ko ko kòni bè bama in na; n ma se k'a hakika dòn.
A ye bama in nyènyini, a b'a sarakabò.
A y'a nyènyini, a b'a sarakabò.
Ayiwa, u ka surafana minun nana u fè.
Malo minun nana u fè, ni u b'a kè balakini ye...
A bi jò bila ji la u bi jègèw mina.
A bè o tobi, a ni dògòkè b'o dun.
Dabaliw nana kè tuma min na, n'u bi na bama in tòorò...
Don dò, u ye felefèlè jò labèn k'a bila ji la - ni ba fara felefèlè jò de bi kè ka ba mòn - a bi fò o mònni sugu ma ko fèlè.
Bama in ye u to o la ka girin ka da u kan.
Maa n'a dògòkè y'u yèrè nyini.
U ye yiri dò sòrò, u yèlènna o balan.
Bama in ye yòrò bèe don nyògòn na ka ba kò n'a nyè bèe kè mankan ye.
Nyanukaw ko : Bama wilila !
A ye bama juguya k'a bil'an na.
Bèe donna i ka so kònò ka da sògò.
O y'a sòrò ninun ye bugu min sigi, a ye bugu bèe jènsèn.
U yèrèw bè fo jiriba in san fè.
Nka Fanta Maa ye bama in ye k'a lasaa.
Ale kòni tora, a bè bama in nyènyini, a bè a sarakabò.
A ye kalo saba de kè o la : Ala m'a jir'a la ko a ye bama in d'a ma abada.
A tora o de la ten, a nana wulujègè jò dila.
Don dò a y'o bila ji kan.
A hakili b'a la o don bama in ka ko na mada a ka dabaliw fè, a ka dabaliw selen bè bama in na, a ye o bila ji kan.
Bama in ka fitinè wilila kokura.
A ye mankan wili.
U bolila, a ye jò minè u la.
tuma min na ni bama ye jò bòsi u la, u bolila ka jiriw magèn.
Bama jiginna ni jò ye ji jukòrò.
Tuma min na n'a jiginna n'o ye ji jukòrò, bama in bòra : a y'u gwèn.
U bolila, u yèlènna jiriba in balan.
U ye bugu min jò tugun, n'u ka fènw bè yen, a ye o bèe tinyè.
A nana kè sa, u tè cogo si sòrò a la.
U ye jiri tigè ka gala dila jiriba dò san fè.
K'o kè iko kalaka, ayiwa u ka dumuniw bèe bè jiri in san fè.
U bè ka jakuma-juruw siri, u ka magònyèfènw bèe bè u fè yen.
Bugu ko dabilala, u bi sunògò gala in san fè.
N'u bi jigin, u bi ji filè, n'a y'a sòrò ko tè yen.
U tè jigin abada, fo Maa k'a filè ni bama in tè se ka fèn kè u la.
Donkibarubò, u b'o kè : Maa yèrè ye «Cinyè masa» ye.
U bi jigin o tuma.
Sisan kòni, don kèr'a la, kòngò y'u minè, fo a bè nyini k'u dèsè.
Ba in min ye a lamò, o ka suya ka girin Maa ta ma.
O ye kini duman tobi, ka jègè caman k'a la, ka na n'a ye, suya la, ka n'a sigi Maa ka bugu jòyòrò kòrò la, k'u kunu.
U wilila : u ma mògò ye.
Dògòkè y'a nyininka : nin ye jòni ye?
A ko nin y'an ba de ye.
A ko : a nana nin d'an ma : a y'a dòn kòngò b'an na.
U nana k'u b'u tègè don ji la, bama ka masiba wilila.
Masiba wilila!
U ma to ji la tugun.
U y'a ye a bi na.
U bolila, u yèlènna u ka jiri bala.
U ni min sera ka yèlèn, u y'o dun.
U ni min ma se ka yèlèn, awa o tora yen.
Bama in ye mankan ci.
Ale kòni y'a ka siriw kè, k'a ka koyow fò, k'a ka dabali bèe kè.
A ka dabaliw bèe nyèna tuma min na, n'a yèrè y'a dòn a sera bama in na, a ko dògòkè ma : A ko an ni bama bè na kèlè.
Ni an ni bama in bè kèlè, a tè kè Nyanu cè kò.
A tè kè a muso kò.
An bi kèlè bèe de nyèna.
An na yan, fèn b'a kalo saba kan :
Sisan kòni, an bi kèlè».
A nana bada la, a kulela :
A ye Nyanukaw wele.
Nyanukaw ye kulekan mèn :
U ko, u ka nin mafilè dè.
Ko kulekan bè ba kò.
U nana; u yèlènna karanka kogo kan.
A ko yala a tulo bè n kan na wa?
U ko an tulo b'i kan na, Maa.
A ko n'a y'a sòrò a tulo bè n kan na, a ko sinin n ni bama bè kèlè.
a ti kè maa si kò aw la.
A ka yèlèn ka na san fè karanka kogo in na.
A' b'an ye; an bi kèlè aw nyèna;
n'a sera n na o bi kè aw nyèna;
ni n sera a la, o bi kè aw nyèna.
Masakè ko a y'a mèn.
Sini an na na.
Dugu jèra tuma min na, ni tile kòrò tara ka yèlèmè, a ye wagati min fò u ye, iko selifana tèmènen kò, o wagati masakè yèlènna.
U y'a ka sigilanw labèn san fè.
Tòw yèlènna ni gònew ye, kèlèkè cew yèlènna san fè ani donsow, marifatigiw minun ye kisè-kelen-filiw ye, minun bè bèlè bila u ta kan, nègè bè minun ta kan ani kala-binyètigiw, ani tamatigiw, ani sògòlantigiw, u kèra ka kogo girin in kuncèmala fa.
U n'u ka dununw ; u ko ni nin bè kè fèn min ye, nin bè kè an bèe nyèna.
Tuma min na, ni u y'u dò, u bè kogo in kan.
Maa taara ka taa i dò tilebin fè, ani a dògòkè in, ani a ka kurun : u ye kurun min di a ma.
Furadagaw b'o kònò; a ka dabalifènw b'o kònò.
A ka koyo in b'o kònò - Koyo in, o bi kulo.
A ye koyo kè ka bama minè, min bi se k'a kisi bama ka tòorò ma cogo min.
Koyo in bi kule, a bè kuma bèe fò.
Hali sisan koyo bè bosow bolo mènè.
N'a ka d'i ye, i bi nyninkali kè.
A bi Bosow bolo.
A bi sòmònò dòw bolo.
Nka Maa ka koyo nyòon tè koyow la - Boso Jarajan ye min fò n kòròkè nyèna, ni n y'o mèn...
A ko Maa nyògòn tè Bosow la.
Koyo in bi kulo.
U nana ka na tilebin yanfan filè.
U ye Maa ka kurun ye.
A bè k'a bila jiwoyo fè.
Dògòkè kèlen bè ka jufa bila, walisa woyo ka nèmènnèmènni na ni kurun ye.
A!
U ko an nyè bè fèn min na...
U y'a filè iko silamèw bè sun kalo filè cogo min.
Dòw y'a ye; u y'a tamansinyè, u ko kurun bè tilebinyanfan fè, a bi na.
U ko min tè kè mògò si ye ni Maa tè.
U ye kòrònyanfan filè.
U ye bama in dalen ye, ji camancè la.
A b'iko tiriki, a b'iko siraba.
Un!
U ko Bama-Ngala filè!
Bama-Ngala filè!
Jama ko u bi girin : Masakè ko mògò si kana bò a nò la.
A ko bama in tèna yèlèn kogojan in san fè ka foyi tinyè mògò ye.
Mògò o mògò fènè bè san fè, a bèe ni maramafèn don.
Bama in bi na, a bi na a bi na, a bi woyo yèlèn.
Maa bi woyo jigin.
Awa !
Tuma min na n'u nana surunya nyògòn na, ka na nyògòn ye kènè kan, Nyanu bèe nyèna, bama in bòra ; a y'a kun kòròta, a fiyèra...
i y'a faamu...
tasuma bòr'a da ka Maa ka kurun minè.
Maa kumana ka kuma ka kuma, tasuma in sara.
Nka kòròla jiginna Maa la, kaya!
fo ka kurun kèrè fila bèe fa.
A y'i bolo don a ka fura daga dò la, a ye fura dò ta, k'o mun a kòròla la :
A kèra iko kabini Ala y'a da a ma kayatò ye a nyè na.
Bama in y'i munumunu, bama in seginna.
A kulela!
A ye tasuma seri Maa kan.
O yòrò bèe, Maa nyè fila fiyenna; dògòkè nyè fila fiyenna.
Maa y'i bolo mònò, ka daga dò nyini, a y'o ji ta k'o k'a nyè na.
Maa kèra kabini Ala y'a da a ma fyentò ye a nyè na;
dògòkè in kèra ten.
Bama in y'a ye, o si ma se ka fan nyè.
A y'i munumunu, a seginna ka na.
Nyanukaw kòni ta ye filèli ye.
A kulela, a ye tasuma bò a da kònò.
Kuna bònna Maa kan, o yòrò bèe.
A y'i bolo don daga dò kònò;
a y'o kè k'a fari mu, a kènèyara o yòrò bèe!
Bama in y'i munumunu, a y'a ye o te se ka fèn nyè.
A kulela!
Tasuma bòr'a da la.
A ye tasuma in seri Maa kan.
Bònnkan bònna Maa kan o yòrò bèe, k'a fari bèe kè bònnkan ye, ani dògòkè in.
A ye daga tamansinyè a ye, o ye o dagaji ta; u ye o kè u kan.
A ko bama ma a ko i ka dabali ti se ka fèn nyè bi.
A ko bi n b'i ni bò.
Bama kulela!
Bama dabali banna.
Bama in kumana a da la : Nyanukaw y'a kumakan mèn, Maa y'a mèn.
A ko : Maa!
Fanta Maa!
A ko naamu.
A ko bosomuso wolonwula jè den.
A ko naamu!
A ko : i kana n faga.
U ye donso min wele ne kama, u ka na ne faga, donsoden kèmè naani, ani donso den kelen.
A ko ne y'a bèe faga.
A ko nka n dèsèra e Maa la.
A ko n b'a nyin'i fè, i ka n ni to yen.
A ko ne nana i fagali kama, a ko n t'i to.
A ko : Maa!
n'a y'a sòrò i bè ne faga, n y'i ka feefee jò min minè i la, o kòsòn, n bi na n'a ye.
N'i y'a gosi ni gòngòn ma bò a la a ko i ka n faga.
A ko na n'a ye.
A ye feefee jò sama ka bò.
A y'a fili Maa ma.
U y'a konkon gòngòn bòr'a la.
A k'o t'a to n k'i to yen.
A ko Maa!
A ko kana n faga.
A ko n y'i ka wulu-jègè jò min minè, a ko n bi na n'a ye.
Ni gòngòn ma bò a la, a ko i ka n faga.
A ko na n'a ye.
A ye wulu-jègè jò in kerun.
O nana ka na bin a ka kurun kònò Gòngòn bòr'o la.
A ko n t'i to yen.
A ko bosomuso wolonwula jè den Maa!
A ko n to yen.
A ko n t'i to yen.
A ko n'a kun ye i ba ye balakini min tobi ka n'a di a ma, a ko n bè na n'a ye.
N'a funteni ma bò, a ko i kana n to yen.
A ko na n'a ye.
A ye kini n'a minèn ta, a y'o fili.
O nana sigi kurun kònò, dògòkè ko a ma a ko kòngò bè ne na, a ko n bi se k'a dun wa?
A ko : a dun!
Foyi t'a la.
Dògòkè y'i sigi ka kini dun.
A ko n t'i to yen.
A ko : Maa!
N to yen.
A ko i kana ne faga ninun ye.
I kana ne faga nin masakè in ye.
A ko Maa!
A ko ne tè bama ye.
A ko Nanu gundo, o tun bè ne mòkèw bolo.
A tun bè ne mòkew ta faw bolo.
A tun bè olu ta faw bolo.
O tun bè ne ta fa bolo.
O bè ne yèrè bolo.
A ko min sigilen ye nin ye, n'a kèra masakè ye, a ko nyamògòden don, an fa den tè.
Nanu yèrèwolo tè.
Ne fa ye e n'a ba furu, k'a lamò.
Ba in y'a ka baramuso ye.
A ko diyara mògòw ye.
U jèra k'a ta k'a sigi an fa salen kò, ka ne bò Nanu masaya la, k'a bila ne nò la.
A k'o kòsòn, Maa! A ko i tè na n to yen?
A ko min filè nin ye, a ko nyamògòden don.
Lahidu tè nyamògòden na.
Minun y'i wele nin ye, minun b'a labato, maa caman bè mògòkòròbaw la, u y'a dòn ko nyamògòden don.
Na-n-kò-rò-den don!
A ko : Maa!
N to yen.
A ko n t'i to yen.
Ne welela i kama kaban, dinyè bèe y'a dòn ko ne nana e Bama-Ngala de kama.
Ne bè se ka e to yen cogo di?
A ko Maa!
A ko n to!
N to i yèrè ye.
N to i ba Fanta ye.
A ba minun sara, a ye o bèe tògò fò.
A ko n to olu bèe kòsòn.
A ko n tè i to yen.
Maa ka binyèw, u kumana Maa fè o don.
A ka binyè min tògò ye Bala-bala-jona, o ko n'i ye binyè o binyè kè k'a sògò, n'i ma ne fòlò kè k'a sògò, a ko a tè sa.
Jeni-ka-gwan-tobi-ye ko :
A ko n'i ye binyè o binyè fòlò kè k'a sògò n'i ma ne fòlò kè k'a sògò a ko a tè sa.
Goni-sunaabali ko :
A ko n'i ye binyè o binyè fòlò kè k'a sògò, n'i ma ne kè k'a sògò, a ko an tè sa.
Binyèw bè kokankon kasi la kurun kònò.
Koyo bi kulo.
Bama kulela.
Bama ko : Maa!
A ko n to yen.
Bama fununa, a girinna, a bi n'a ma.
A ye Balabala-jona ta.
A y'a fili ka taa sanfè.
Binyè taara, fo ka taa tunu kabanògò la, ka tila ka na bari bama la.
Bama ye yòrò bèe kè jikuru ye.
Fo ninun y'u ka kurun dèn.
Nanukaw wilila, jama tun bi na jènsèn, faama ko k'u kana taa yòrò la, ko bama tè se ka se u ma sanfè.
A ko dògòkè ka jufa tèliya.
Dògòkè ye jufa funu ka kurun munumunu bama nòfè.
A ye Jeni-ka-gwan-tobi-ye ta.
A y'a bari a la.
Bama kulela, bama munumununa.
A ye ji yòrò bèe kè nama ye.
O tuma na sa, a ye Goni-sunaabali ta.
A girinna, a ye Goni-sunaabali ta.
A girinna, a ye Goni-sunaabali mangutu, k'a mangutu, k'a mangutu.
A y'a bari a la.
Bama kulela, a y'i munumunu.
A ko dògòkè ma, a ko an ka kurun segin.
U seginna, u nana bakò bolo fè.
Fanta Maa y'i jò, k'a ka boso kilisiw fò.
A ko n'a y'a sòrò ne de ka su ye bama in ye, Goni-sunaabali ka su don, Jeni-ka-gwan-tobi-ye ka su don, Balabala-jona ka su don, bama in ka taa i kun don anw ka bugu da la.
A ye bugu minun tinyè, a ka sa yen.
A ko nanukaw!
A ko bama ni min bè nyògòn na, a ko a tè kisi, a ko fajiri tè kè k'a to ni na.
A ko ne Maa!
N tilal'a la kaban.
N y'a bon a' bèe nyèna.
A ko ne bi taa n da.
A ko n ye kalo saba min kè, ni n ma sunaa, a ko n bi taa dò sunaa.
Jama warora.
Bama ye yòrò bèe kè mankan ye.
A bi girin a bi taa a bi na.
A ma se ka bò Nanu masurunna na.
A bi kulo, bèe tulo bè bama kulokan na.
A b'i kanto, ko ee!
Maa!
ko i ka binyè min tògò ye ko Goni-sunaabali?
A ko a fò a ye a ka dònin bò a baga la.
N'o tè a bi na n sòn tigè n kònò.
Maa taara ka taa i da, a hakili sigilen.
O yòrò bèe, masakè ko ko ka donso tulon wili.
U sira ka donso nkòni fò, ka donso tulon kè fo ka dugu jè.
Mugu kunkan ye fan bèe labò.
Maa ma na.
Mansakè ko an ma Maa ye dè.
U ko an ma kunnafoni sòrò a konyè na.
U y'a ta o la...
Fo ka fajiri se, Maa ma na.
Donso dòw nana, ko olu de ye bama in faa.
Maa m'a faa.
O y'a sòrò, dòw taalen bè bama wèrè faa ka na ni olu kuw ye.
Donso nkòni bè fò olu ye.
Donso nkonifòlaw bè o tigiw dònkili ka u majamu.
U ye su bèe kè o tulonkè la fo ka dugu jè :
Fo ka taa tile bò, Maa ma na, Maa bi sunaa.
Maa ba nana i to ka na u ma suya la.
O y'a sòrò a nana su fè ka na bama ku tikè.
K'o meleke fèn dò la, k'o da Maa kun kòrò.
Ee!
A ko yala nin ye mun dakabana sunaa ye?
Kabini surò donso tulon bè dugu kònò.
Fo ka n'a bila sisan na, e ma na.
A k'o dun bè cogo di?
A ko ma !
A ko an ye kalo saba de kè an ma sunògò.
A ko wili, i ka don dugu kònò.
A donna kurun kònò.
A nana ka na bèlèn Nanu dankan na.
A yèrè sen ka don Nanu kònò, a fòlò tun ye o ye.
U ye masakè ka yòrò jir'a la.
Tulonkè kènèba in falen bè.
Maa kun bòra, jama girinna u ka Maa ye u nyè la.
Sigilan labènnen bè; Maa nana, a y'i sigi.
Tuma min na, n'a y'i sigi, Boso minun taar'a nòfè a y'u wele, u nana.
Awa!
A ko a' ye n wele mako min na a ko a nyèna.
A' k'a lase masakè ma.
N ye lahidu min ta, o dafara.
A tò tora aw yèrè ye lahidu min ta n ye.
U tun ye sanu caman de lahidu ta a ye, ni masakè tun ko a b'o di.
U ye kuma lase masakè ma.
Masakè mènna a ma kuma.
Tuma min na, n'a mènna a ma kuma...
Masakè ko a ko ne ye n ka bama faabaa dòn.
A ko Maa ma bama faa.
A ko surò dugu si ma sunògò, an bè tulon kèla, an bè fèn bèe lajèlen na.
N bi nyininkali kè : ko yala Maa nana wa?
N y'a dòn mògò don, a ka bon a yèrè bolo.
A ma na.
Fo ka taa bila fajiri la, a ma na.
Fo ka na dugu jè, Maa ma na.
Fo ka tile bò, Maa ma na.
Sisan Maa y'i fofo ka na.
A m'a dòn ne de ye jamana masakè ye wa?
A m'a dòn ne de ye ci bila a ma k'a wele wa?
O tuma, ne tè ale n ka bama faabaa ye.
Minun ye ne ka bama faa, donso wèrèw de bè k'a faa.
N'o tè, n'a y'a sòrò ale ye bama in faa, a t'i da ka sunaa, ka tile bò fo ka na a bila sisan na.
O kuma goyara Bosow ye.
Bosow ko : Maa!
i yèrè tulo b'a la.
A ye bosow jaabi : a ko tinyè don.
N y'a dòn a bi nin fò.
A ko nyamògòden, a tè lahidu dafa.
Bama y'a fò ne ye ko nyamògòden don.
Masakè pèrènna ko ka Maa minè.
A ka mògòw girinna ka da Maa kan.
Maa wilila k'i dò : a ye kènè fa, fo ka mògòw cerun koko la.
Bèe y'a dòn sa ko nin tè mògò gwansan ye.
A siranna o kòrò, a y'i sigi.
Maa ko i bè ne sara ni sanu min ye, ne t'a fè tugun.
A ko bama ku filè.
A fan kelen ye sanu ye.
A fan kelen ye wòri ye.
A ye bama ku ta, a ye Nanu danga.
[ O Danga kanw ka can : dò bè Balen Fofana ka Fanta Maa na, dò bè Myeru Baa ta la - Nin bè Institut des Sciences humaines na ].
A ye danga don bama ku kan, a y'a ci dugu ma.
Ko bama in su ka ko da u kan, a nyènèma ma se ka min nyògòn da u kan.
Bama ku fan kelen, o kèra diden ye.
O donna dugu kònò.
A ku fan kelen, o kèra jakuma ye.
O donna dugu kònò.
Maa seginna kò, a nan'a ka so.
Masiba donna Nanu dugu kònò, Nanu tun bina ci.
Diden mana mògò min kin, i bi sa.
A man'a sig'i la, i bi sa.
A mana na i ma, n'i y'a fifa, i bi sa.
Jakumaw donna dugu kònò, ka dugu fa jakuma na.
U bi na sow kònò, ko u b'u da don dumuniw na.
N'i ye gòngòli sigi min kun, i bi sa;
N'u y'u da don suman min na n'i y'o dun i bi sa.
Masakè malolen, dugumògòw jèra ka nyògòn ye a kòfè.
U ko nin tè mògò ye.
An ka dugu bina ci a kòsòn.
Bèe y'a dòn k'a fò Maa de ye bama in faa.
A ye nin min kè, kara min binnen filè an ka dugu kan, an ka se Bosow ma.
U sera Bosow ma.
Bosow ko : a' y'anw kòni malo.
Bosow ka kin na, mògò kelen ma sa yen.
Bosow sònna u ka dèlili ma.
U taara Maa nòfè, u ye Maa dèli.
Maa ko a ti na, dugumògòw jèra ka Maa dèli.
A ye anw Bosow malo.
A ye nin kè anw na ni cogo la.
Nka dugu bi nyini ka ci.
A ka na, a ka na niw kisi k'u tanga.
O ye cidenw kan ye.
Maa nana.
Ayiwa, a ko nin kòni bè kè a' ye tamasièn ye.
Masakè ko n y'i sara sanu min ye a filè nin ye.
A ko n y'o ni yan Bosow la, n mako t'o la.
N balimaw don, n furunyògònw don.
A ko nka a' ni nin tamasièn in tè ban abada.
A y'o fò cogo min na, o kèra o cogo la.
Diden ninun yèlèmèna dugu sokòfè jiriw la.
Nka Nanu yèrèwolo den o yèrèwolo den, o tè sa fiyèw ni diden ninun kelen ma n'a kin.
Ni diden in y'i kin, i bè sa o san.
Bana o bana mana i minè, fo diden ninnu de dò de kinda ka kè i sata ye.
Hali bi o bè ten.
Wa hali bi n'i taara Nanu, i na diden tusuku ye Nanu jiribaw la.
U bonyènen bè; o ye Nanu didenw ye.
Jakuma ninun donna tu kònò, u tè se Nanu kònò.
Nanu yèrèwolo den o yèrèwolo den, hali ka n'a bila bi la, o tè sa abada fo a ka jakuma ninun dò ye.
Jakuma ninun donnen bè kungo kònò, u bonyènen bè iko waraninkalanw.
Boso Jarajan de ye nin fò n kòròkè Sidi Mahanbe nyèna 1917.
Awa...
i y'a faamu awa ne y' a lamèn, fo ka ban.
Su o su, n'u y'a masala daminè, ne bè n da u kòrò fo u b'a masalaw bò.
Ne ma boso ye min bè iko Jarajan cogo.
A ma masala bò ne ye boso ka kibaruya la min ka bon Maa ye.
A donso o donso n'o bè kungo kònò, n'o bè mali faa, olu mana mali in bon, u bi segin Maa ka kilisi ninun kan.
U b'a fò : ni ne ka su ye nin mali in ye, wali ni ne ka su ye nin bama wèrè in ye, awa!
a ka i da nin yòrò in na (...).
Hali sisan o bè kè (...).
Wa Maa tògò bè fèlèdònkilidalaw bèe ka dònkili la.
N ye min dòn Fanta Maa ka ko la o ye nin ye.
K'A TA LAADAW LA FO ƝƐNAJƐ LA.
Diɲɛ ye yɛlɛmayɛlɛma caman ye.
(ntalen).
Laadaw.
Sogobɔ bɛ laadaw fɛ.
A bɛ kɔrɔlenw sinsin dɔnkiliw ni dɔnw senfɛ, minnu bɔra bamanan laadaw la.
Sogo minnu bɛ jira sogobɔ denw fɛ ye kɔlɔsilidɔnniw kɛli denmisɛnw kun. A b'a to u bɛ sogow dɔn.
Sogobɔ ye kalanso ye katugu dɔnkiliw, dɔnw, sogow bɛ mɔgɔw kalan bamananya laadaw la.
Ɲɛnajɛ minnu bɛ kɛ ye tulonw ye minnu b'a jira ko samiyɛ baara gɛlɛnw nɔgɔyara wa tilemakɛlaw segina so.
O de y'a to ɲɛnajɛw bɛ kɛ siɲɛ fila san kɔnɔ: ɲɔtigɛ masurunna ani samiyɛ daminɛ.
U nafolo mɛnna ka sɔrɔ tɔn ka baarakɛlenw na.
Tɔndenw tun ye baarakɛlaw ye.
U tun bɛ foro kuraw jiri tigɛ ka kɔrɔsiyɛnni ani ɲɔdoni kɛ.
Tuma dɔ u tun bɛ tufaw bɔ dugulamɔgɔw ye.
Dugu dɔw yɛrɛ ka tɔn ka foro b'a bolo, a bɛ min cikɛ samiyɛ fɛ.
Ka kɔrɔ sogobɔ tun ye ɲɔgɔndɛmɛ ye.
Ni fɔlikɛla walima dɔnkilidala tun tɛ tɔn minnu fɛ, olu tun bɛ taa u ɲini fan wɛrɛ, walasa u ka tɔnɲɛnajɛ ka sankɔrɔta.
A bɛ don min na i ko bi, caman bɔra tɔnɲɛnajɛw la, a bɛ se ka fɔ ko a ko dabilatɔ don.
Kun bɛ ka fɔ o la: dɔw fɛ, mɔgɔw de ka ca, balo sɔrɔli dɔgɔyali nɔba b'a la; dɔw yɛrɛ fɛ sɔrɔw dɔgɔyali nɔ don.
Olu y'a jira faantan cayara, wa ni tɔn ye baara kɛ u ye, u tɛ se k'a sara bɔ a sira fɛ; minnu ye nafolo sɔrɔ, o nafolo kɛra ka misiribaara kɛ, ka balikukalanso jɔ walima ka gurupu san, labɛnbaliya, kuntigi ka kunsalenya.
A ka c'a la, denmisɛn jɛkuluw tɛ baara kɛ a cogo la.
O de y'a to u bɛ gɛlɛya sɔrɔ n'u y'a ɲini u ka tɔndenw fɛ u ka baara dɔw kɛ.
Yɛlɛmaw.
K'a ta san 1960 waati ninnu na, denmisɛn caman donna kalan na, u kɛra tubabubaarakɛlaw ye walima mansinnabaarakɛlaw.
U ka baara kura in t'a to u ka tɔnbaara kɛ tuma bɛɛ.
Walasa ka tɔn nafolo jiidi, denmisɛn ncininninw bɛ ɲɔdoni kɛ, kunkɔrɔbaw bɛ wari sara dugu caman kɔnɔ.
Duguw bonyani n'u labɛnni nana ni yɛlɛma ye tɔnɲɛnajɛw kɛwaati la.
Misali la: Pelengana sogobɔ tun ye ntɛnɛn su ye fo ka se san 1966 ma, KƆMATƐKISI dilansan.
O baaraw waati, kamalen caman tara k'u kɛ mansibaarakɛlaw ye izini kɔnɔ. Kabini o kɛra Pelengana sogobɔ bilala kari su la walasa kɔmatɛkisi baarakɛlaw ka se ka bɛn n'a ye.
Cogoya wɛrɛ nana olu yɛlɛmana, n'o ye denmisɛnw ka tungafɛ taa ye galodugu la. O tɔnden minnu mana se yen, u bɛ tɔn kura-kuraya u sigiyɔrɔw la.
Dɔ bɛ Segu a ni Bamakɔ. O tɔnw dilanna Kirango tɔnden minnu bɛ tunga la Segu ni Bamakɔ.
Nin Kirangoka ninnu b'u ka sogobɔ labɛn bɛɛ kɛ u sigiyɔrɔ la wa Kirango sogobɔ fosi tɛ kɛ u kɔ, u bɛ wari sara, o fana na.
Bi ɲɔ min bɛ sɔrɔ ɲɔdoni na, ani wari min bɛ sara tɔndenw fɛ walasa ka sogobɔ labɛn tɛ labɔli kɛ, katugun ɲɛnajɛ musakaw bɛ caya don o don ka taa a fɛ.
O gɛlɛyaw y'a to u ye dabali wɛrɛw tigɛ musakakow la.
Dugu dɔw denmisɛnw ye mikoro ni gurupu san, u bɛ to k'u di sara la dugu tɔw ma.
Dɔw yɛrɛ ye sogobɔ tɔn dilan min bɛ singa sara la.
Tɔnw bɛ dɛmɛ ɲini sisan kɛɲyɛrɛyew mɔgɔw ni ONG fɛ.
Dɔnkow.
Kabini Mali y'a ka yɛrɛmahɔrɔnya ta (san 1960) ɲɛmɔgɔw ye ba don jamana dɔnkow la.
O la dɔgɔkun ɲɛnajɛ sigira denmisɛnw ye sen kan. A tun bɛ kɛ san o san. O ɲɛnajɛ kun tun ye jamana denmisɛnw k'u ka sekow ni dɔnkow dɔn, ani ka bɛn sinsin jamanadenw ni ɲɔgɔn cɛ.
Minnu dara jamana faama fɔlɔ kan (1978-1991) olu fana ye ɲɛnajɛ ninnu sinsin, o tun bɛ kɛ san fila o san fila.
Kabini demokarasi tile nana fɛnw yɛlɛmana.
Bɛɛ bilala i yɛrɛ ye.
O kɛlen tɔn caman dilanna minnu bɛ baara k'u yɛrɛ ye.
Marakala tɔn dilanna o hukumu kɔnɔ.
A kun ye ka Marakala sogobɔ yiriwa. O tɔn min dilanna bɛ wele ko: "Marakala sogo ni maaniw ka ɲɛnajɛ". A ɲɛnajɛ wɔɔrɔnan kɛra san 2001 mɛkalo la.
Tɔn mankutu ye Marakala dɔn. Nka bi Mali kɔnɔ n'a kɔkanna bɛɛ y'a lakodɔn.
A ka dɔn ko tɔn ka ɲɛnajɛ ni laadalatɔn tɛ kelen ye.
Tɔn min b'a fɛ ka don tɔn in ka ɲɛnajɛ la wari bɛ sara olu ye, wa a labɛnbaga minnu bɛ Bamakɔ de bɛ u ka bɔtaw sugandi.
Misali: san 2001, a ɲinina tɔnw bɛɛ fɛ u ka sogow labɛn minnu ye sen naanimafɛnw ye.
Kirango tɔn ye Wara, Warabacaco ni Ɲaamɛ jira. Nin sogo ninnu bɛɛ tun dilannen tun don ni fini lafalen ye.
O la sogo gɛrɛ bɛ tunun k'a sabu kɛ, sɔrɔ ni politiki ye.
Walasa ka dɛmɛ don tɔn ninnu na, Mali Gɔfɛrɛnama ni Farajɛw ka tɔnba ye dɛmɛ jɛkulu dɔ dilan min tɔgɔ ye ko Pisiki.
A bɛ nafolomugu di yɛrɛyetɔnw ni labɛnbagaw ma i n'a fɔ Marakala ta si.
Hali bi dɔnkow ka ɲɛtaa hukumu kɔnɔ, Segu mara denmisɛnw ka Farikoloɲɛnajɛ ni Seko ani Dɔnko ɲɛmɔgɔso ye sogoɲɛnajɛ labɛn Segu san 1997.
Alifalɔgu de y'a wari bɔ. O tun ye Pelengana ani Marakala sogow ye.
Bi sogow ɲɛci dɔ ye ka mɔgɔw kalan k'u bilasira.
San 1998 Segu, Kirango sogow, Waleya kɔtɛba, dɔnkilidala Sitan funɛ ani nsiirindala Burema Kumarɛ ye ɲɛnajɛba labɛn.
Labɛnbaga n'o ye Sɛniyɛki ye, y'a ɲini jɛkulu ninnu fɛ u kelen o kelen ka cikan fɔ nɛgɛkɔrɔsigili ani sida kan.
O senfɛ, Kirango ye maanin kuraw dilan. Mɔgɔ minnu tun bɛ waa kɔnɔ ka maaninw ladɔn kɛ fana de b'a cikan fɔ. Nin tun ma deli ka kɛ sogobɔko la fɔlɔ.
Ɲɛnajɛw.
Bi-bi in na sogobɔ b'a la ka kɛ ɲɛnajɛ gansan ye.
Labɛnbagaw bɛ dɔnkow don FESMAMAS la cogo o cogo, u bɛ kɛ i ko ɲɛnajɛw.
Sogow ni sogobɔlaw tɛ dugu minnu fɛ, olu bɛ dugu wɛrɛ ta ɲini walasa u k'u ka laadalaɲɛnajɛw kɛ.
Politikimaaw, faamaw ani ntolatannaw bɛ sogow ɲini walasa k'u ka mɔgɔ ɲini, kunbɛnni walima ka se ka ɲɛnajɛw kɛ.
Nin sogobɔ suguyaw bɛ ɲɔgɔn sɔrɔ yɔrɔ dɔw la. O ye u bɛ sara, ani u bɔ waati tɛ bɛn sogobɔ waati kɔrɔ ma.
(Sogow bɛ bɔ ka kɔrɔ dugu fɛrɛ la, a bɔwaati ye fana ɲɔtigɛwaati ni samiyɛdonda tuma.).
DABILALI WALIMA TƐMƐNI N'A YE.
N ɲɛdonnen bɛ bɛnbaliw la N ɲɛdonnen bɛ sinjimanw bɛnbaliw la N ɲɛdonnen bɛ tɛrima bɛnbaliw la N ɲɛdonnen bɛ balima bɛnbaliw la N ɲɛdonnen bɛ sinama bɛnbaliw la.
Nin dɔnkili in bɛ bɛn jansa. Ni bɛn tɛ jɛ si tɛ laban.
Tigɛnkan min bɛ nin kuman in kan, y'a to Bamananw ye tɔn dilan min ka baara ye ɲɔgɔndɛmɛ ni bɛn sinsinni ye mɔgɔw ni ɲɔgɔn cɛ.
Ka sɔn tɔn laada sigilenw ma, b'a to sogobɔ bɛ si sɔrɔ.
Sogobɔ ye fɛnba ye bamananna ka da jɛ sinsinni kan.
A bɛ kɛ sababu ye mɔgɔ bɛɛ bɛ ɲɔgɔn sɔrɔ bɛn kɔnɔ min tɛ badenya ni fadenya bali.
Badenya min n'a b'a jira k'a bɛɛ ye kin kelen ye walima dugu kelen maa ye.
O waati bɛɛ ye kelen ye wa dugutigi bɛ balimaya ni bɛn ɲini bɛɛ fɛ.
Fadenya ye min b'a to ɲɛtaa bɛ kɛ ɲɔgɔndan kɔnɔna (sɔrɔ sira kan ni nɔgɔya).
Sogobɔ ye ɲɔgɔndan waati ye tɔndenw fɛ i n'a fɔ sogokunkolo dilan, dɔnw ani finidon cogoya la.
Ni balemaya bɛ tɔndenw cɛ, o kɔrɔ tɛ ko fadenya t'u ni ɲɔgɔn cɛ.
Sogobɔ ye kalan ye. A bɛ tɔndenw kalan kungosogow la u jiracogo fɛ.
Sogow yecogo dɔrɔn tɛ; u bɛ mɔgɔw jogo ɲuman, jogo jugu jira, u bɛ dasiriko ni tanako fana kofɔ.
Dɔnkili minnu bɛ da sogobɔ tuma bɛɛ ye kalansenw ye: u bɛ jogo jugu lagosi ka ɲumanw sankɔrɔta.
Sogobɔ bɛ hakilijigin kɛ taariki ni dɔnkow la.
Sogow, dɔnkiliw, fɔlisenw ani dɔnw bɛ denmisɛnw hakilijigin laadaw la.
Birili fan dɔw bɛ jira tɔndenw na Ntomo ni Ciwara, kɔmɔdunun ni namadunun ani kɔrɛdugaw bɔli fɛ.
Bamananw ni Bɔsow b'u ka buruju ni fɛn min b'u ni dugukolo kan bagan, ni ji la baganw cɛ.
Nin fɛn ninnu jirali de b'a to u b'u ka sekow ni dɔnkow la hali bi.
Laadaw taacogo sisan nana ni yɛlɛmaw ye i n'a fɔ waati dɔnni kow la, tunga taa ani duguninw sawura falenni.
Sogobɔw nafa ma to u tɛ kɛ u kɛwaati walima u kɛli ka dabila.
Kun caman bɛ fɔ a ko la. Wariko, sumanw ɲɛbaliya, ɲɛmɔgɔw dɛsɛli sariyaw labatoli la.
Dugu fɛn o fɛn tun sugandira ni ɲinini in na, Kirango dɔrɔn bɛ tɔnɲɛnajɛ kɛ san o san.
O tɔnɲɛnajɛ kɛli san o san ɲɛ bɛ se ka sɔrɔ tɔndenw ka biɲɛkɛnɛya ni dugumɔgɔ bɛɛ sen donni na, cɛkɔrɔba fara denmisɛn kan a labɛnni na.
Bamanan sogobɔ tɛ kɔrɔlenko dɔrɔn na nka a bɛ ka ɲɛtaa fana jira.
Laadaw b'u nɔ na, nka ko kuraw bɛ fara a kan.
Yɛlɛmaw bɛ ye ɲɛnajɛw kɔnɔ, wa sogow bɔcogo bɛ yɛlɛma.
Sogow dilancogo fana yɛlɛmana katugu finisogow dilanna (Ka sogo dilan fini na k'a lafa ni bin walima fɛn wɛrɛ ye).
Tɔn sogo bɛ bɔ ɲɛnajɛ caman na; u bɛ sara n'o kɛra.
Olu ko kura ninnu bɛ sogobɔ to sen na.
Cɛmisɛn dɔw fana ka cɛsiri ye sababu ɲuman ye ka sogobɔ sinsin.
Modibo Kulubali ye sogokun bɔ min bɛ wele ko Madani tile, k'a tɔgɔda a fa Madani Kulubali la n'o tun ye sogokunbɔla ye.
Sogo in ye nkolonin kunkolo n'a biɲɛw ye. Biɲɛw kan, jɛgɛw dilannen b'olu kan, k'olu laban ni nkoloninden fila ye.
Sogo in ten kan, kalo ni doolo kelen bɛ yen.
Yeelenninw bɛ biɲɛw, fari ni ku la.
Bonbonsi jɛma b'a la min bɛ hakilisigi jira. I n'a fɔ a fa, mɔgɔ si ma Modibo dege sogo dilanni na. Hali a bɛ menisiyeya min kɛ, a m'o dege maa fɛ wa a ye baara in kɛ a yɛrɛ kolo la.
San baa fila ani fila la, Pelengana sogobɔ la Madani tile ɲɔgɔn tun tɛ yen.
Dɔnkilidalaw ye nin dɔnkili da a la walasa k'a sankɔrɔta.
Modibo y'a fa ɲɔgɔn bɔ So ni kungo Modibo y'a fa ɲɔgɔn bɔ Madani ka Modibo y'a fa ɲɔgɔn bɔ So ni kungo.
Ni Madani y'a seko bɛɛ kɛ walasa Pelengana ka tɔgɔ sɔrɔ sogobɔ la, Modibo ye tɔgɔ in sinsin n'a ka sogokunkolo dilan ye.
O de y'a to a bɛ fɔ ko Modibo y'a fa ɲɔgɔn bɔ. Nin ye koba ye bamanannan.
Dɔnkili wɛrɛ bɛ da min b'a fɔ ko fɛntigiya b'a to mɔgɔ bɛ jate nka o dɔrɔn tɛ kunba ye ɲɛmɔgɔya ta la n'o bɛ buruju kan.
O de la ɲamakala ka fɛntigiya t'a kɛ tɔnɲɛmɔgɔ ye, walima dugutigi ye.
Nin dɔnkili in b'o de fɔ:
Jamako Jamako cɛ ka ɲi dɔ la dɔ ye Fɛntigiya de bɛ maa tɛmɛ maa kan Jamadonfini cɛ ka ɲi dɔ la dɔ ye.
An bɛ se k'a fɔ ko ni Modibo ɲɔgɔnnaw bɛ yen Pelengana sogobɔ tɛ tunun.
Gɛlɛyaw, nafolo dɛsɛ, tunga n'a ɲɔgɔnnaw mana kɛ yen cogo o cogo mɔgɔ bɛ sɔrɔ minnu tɔgɔ bɛ bɔ u ka kɛwale kosɔn.
Sogobɔ bɛ bɛn sinsin dugu kɔnɔ: a bɛ bamananna taabolo jira sogow, dɔnkiliw, fɔliw ani dɔnw fɛ.
Faamanjè ni Faantannjè
An bè na nin nsiirin min da nin ye su in na, an bi na a da cè fila de la.
O cè fila bèe lajèrèlen, twa de ye ko Nji.
A cè fila bèe lajèrèlen, twa de ye ko Nji, a cè fila bèe lajèrèlen, twa de ye ko Nji.
A fila bèe ye twamama ye.
A cè fila tun bè dugu kelen kònò, nka u si tè si lakodòn.
Cè fila nana ka na to o la tuma min na, ni u bè dugu kònò, ni u tè nyuan lakodòn.
E, o don ni bi kun tè kelen ye, o don, o y'a sòrò bunahadamadenya bonyè ye fèn ye, a bè ta ciyèn ye.
O don y'a sòrò ni maa ye cogo o cogo ye, i yèrè bi jèn n'i ka cogo ye.
Ni i ye faantanden ye, a man'a fò i ma k'a fò k'i faantanden, i yèrè tun b'i kun n'o ye.
Ni i yèrè de ye fèntigiden ye, a man'a fò i ma ko karimaasinè den ye fèntigiden ye, i yèrè jènnen bè n'i ka fèntigiya ye.
Ònhòn, nin cè fila bèe lajèrèlen tun bè nyuan fè dugu kelen kònò, a cè fila bèe lajèrèlen tun bi bò Tokòròba.
A bèe twa ye k'a fò ko Nji, twamamaw do, nka dugu bonya kojugu fè, a si tè si lakodòn, a si tè siyòrò dòn.
A bè a kelen kelen bèe nyèna ko u kelen kelen ye Nji ye, ko Nji wèrè ma da dugu kònò.
O kèra tuma min na sa, a bèe lajèrèlen b'a dama kin dala, si ni si tè kin dala.
Faantannjè n'a ka bilakorokulu, ulu b'u dama basakoron kè.
Faamanjè n'a ka bilakoro, ulu b'u dama basakoron kè, a si ni si ti jè basakoronbusan la.
A si ni si ma jè basakoron bilakorokulu la.
O tuma min na sa, n'u nana ka na to o la, u dama bèe lajèrèlen wulilen bè tuma min na, u bi taa basakoron dugukun ni dugukun.
Faantannjè n'a ka bilakorokulu wulila sògòmada joona fè, Faamanjè n'a ka bilakorokulu wulila sògòmada joona fè.
u tilenna ni ka taa basakoron, u tilenna ni ka taa basakoron.
Kabini u tè nyuan kala ma, fo ka na ka na a kè, u bi na ka na gèrè nyuan na.
u bi na ka na gèrè nyuan na tuma min na, e!
Faantannjè ka bilakorokulu kan bè:
" Nji!
a ye basa kunbèn, Nji!
n ko a ka basa kunbèn yen fè!
Nji!
basa na an dan dè! "
Faamanjè ka bilakorokulu min bè fan dò fè, ni u tulo bè nyuan kan nò, ulu kan bè:
" Nji!
a ye basa kunbèn, Nji!
a ye basa kunbèn!
E, Nji!
basa na an dan dè!
E, Nji!
a y'a tèliya! "
u tor'o la tuma min na, Faamanjè hakilila ka a fò ko ale kelen bè dugu kònò, ko ale ni maa tè dugu kònò.
Faamanjè nana ka n'i kanto a ka bilakoro ma:
" E, a ko maanu!
ne Nji kelen, ne ka se basakoronyòrò fila kunbèn?
Dò kan bè k'a fò ko Nji, a ye basa kunbèn yen fè!
Dò wèrè kan bè k'a fò Nji, a ye basa kunbèn yan fè!
A ko ne kelen na se k'o basa fila kunbèn dè? "
O kèra o la tuma min na, i k'a dòn, kabini u tè nyuan seerema, fo bilakorokulu nana ka na don nyuan na, u bée lajèrèlen nana ka na nyuan sòrò Kanina tuma min na sa, o!
u kan bè:
" Nji! i ka basa kunbèn yen fè! "
tò kelen kan bè:
" E, Nji!
i ka basa kunbèn yen fè! "
O nin y'i kanto, Faamanjè y'i kanto: " E, a ko e ye Njiw dò ye wa?
E, a ko ne tè Njiw dò ye dèrè, a ko ne ye Nji nyènama yèrè de ye.
A ko wa ne m'a dòn k'a fò ko Nji fila bè jamana kò kan, an fè Tokòròba yan, wa ne hakili bè k'a fò ne Nji kelen dama de bè yan koyi.
A ko wa i kelen tè yan, a ko Nji wèrè bè yan min t'i ye! "
U sòròla ka laban ka to o la tuma min na, u bi to ka na basakoron na sòn, u bi to ka na basakoron na sòn.
A ko " o tuma na, baasi tè.
Kabi dugu jèra, an yòrò bè kungo kònò, an bè dugu kònò, an bè muso ka dwa sagon kòrò, an bi to k'ulu wuli sòn ni k'ulu jòjò.
An bè to ka taa ka taa, n k'i nyininka, an faw ka jiginèju kòrò, an b'ulu surukusuruku.
N'an y'ulu suruku, basaw min mana bò, ne Faamanjè ani n ka jamakulu, an bè ulu mina ni ka sòrò ka laban k'ulu siri.
Kabi dugu jèra, Nji, an bè yaala la.
Nka ne n'e ka nyuan ye, ani ne n'e ka bi yaala, o kòni kèra nafa ye ne ma jaati!
A ko bari ne tun t'a dòn k'a fò ko twama fila bè ne yèrè na, jamana yèrè gosi ka gòngòn bòn!
Ni ne sera ka n twama ye, o ye ne ma hèra ye!
A ko n twama, ni e ko sa k'a fò o ye hèra ye e ma, ne dun bi mun fò?
Bari e ye faamaden ye, a fòr'e ma ko Nji.
Ne ye faantanden ye, a fòra ne ma k'a fò ko Nji.
Faantannjè ani Faamanjè, ni an fila ye nyuan kunbèn sa, n'e min ye faama ye, n'e ko a kèra i ma hèra ye, ne min ye faantanden ye dun.
O, a ko o tuma na, a ko o la sa, a ko Faantannjè!
A ko naamu!
A ko a kèra Kunba ka dègè bònna Kunba ka nònò na, o ko o ye min ko kelen ye.
A ko an bè fèn min kè sa, ni Ala n'Ala kira y'a kè k'a fò, an jiginna ni ka bò basafaayòrò la bi, o tuma na, e bi gèlèya ni ka se ne ma an ka so, o tuma na, an ka jè ni ka nyuan ye, bari ne y'a kanun, ne ni e ka kè nyuan jènyuan ye, i fè teriya ka di n ye kojugu.
E, a ko nin tè baasi ye! "
Faantannjè sòròla ka laban, a y'i bin, a taara so.
Faamanjè y'i bin, a taara so.
U sera so tuma min na, Faamanjè nana ka n'i kanto a baba ma, a ko " baba!
A ko naamu!
A ko baba!
A ko naamu!
A ko an ka bi tile diyara dè!
A ko ne ye twama ye n yèrè la.
Kabi Ala ka n da, n ma deli ka twama ye n yèrè la, a ko n ye twama ye n yèrè la. "
Faamanjè nana ka n'i kanto a fa ma,
a ko " baba, a ko baba!
A ko naamu!
E, a ko an ka bi taama diyara dè!
Fa ko mun kèra?
E, a ko baba, an ka bi taama diyara!
A ko ne Faamanjè, a ko ne tun t'a dòn k'a fò Nji twa wèrè bè jamana kònò an fè, Tokòròba yan, a ko ni ne kelen tè, a ko ne ye twama ye n yèrè la bi, ne ye twama mèn n yèrè la, e, baba!
nin kèra ne fè hèra ye!
A ko baba!
A ko naamu!
A ko baba!
A ko naamu!
A ko bi taama diyara!
A ko tabarik'Ala n den!
a ko Ala ma a kèra si ni kènèya ye!
A ko an bè dugaw k'aw ye, Ala ma i n'i terikè ka jè, Ala ma a sinsinna!
I n'i terikè ka jè, Ala ma a labanna! I n'i terikè ka jè, Ala ma a sinsinna!
An bè duga k'aw ye, anan!
a ko i n'i terikè ka jè, a ko an bè duga k'aw ye, Ala ma a kèra si ni kènèya ye!
Ala ma a ka fòtaw kunna nyuan na!
Ala ma a kèra nyuan jènyuan ye, ko an bè duga k'aw ye!
A ko baba!
A ko naamu!
A ko baba!
A ko naamu!
A ko ne terikè dun ye faantanden ye, a ko e dun ye faama ye.
A ko faantanden ani faama, ni a diyara ni ka jè kè, a ko o bè kè cogo di?
A ko a bè n nyèna, o bè kè faama kan.
A ko o ye tinyè ye, a ko ne b'a fè n terikè de ka yèlèma an ka so, ne b'a fè n terikè ka yèlèma an ka so.
A ko i taara a fò a fa ye wa?
A ko taa a fò a fa ye, n'a sònna ko ne ko a ka yèlèma an ka so, ko n jènna n'a ye, ko a ko bèe bè kun n nò, ko n ye se a ko bèe kòrò. "
A sòròla ka laban, a y'i bin o la, o taara ka taa a fò a terikè fa ye.
A ko " o tuma na, baba, a ko ne ni twama ye nyuan ye basakoronyòrò la bi.
A ko Ala dun y'a kè!
An bèe ka ko diyara nyuan ye!
Ayiwa, an dun kèra jènyuanmaa ye, ne taara ka taa a fò n fa ye, n fa ko k'a fò jè diyara a ye, ne labanna ni ka na a fò e yèrè ye, e yèrè dun ko jè diyara i ye.
Komi ni an maa fila ka jè diyara aw ye ka ban, aw dun ye faw ni baw ye, an b'a fè ka yèlèma nyuan ka so.
A ko baasi tè, a ko an sònna o ma. "
u fila yèlèmana nyuan kan, Faamanjè ka so kònò.
u fila yèlèmanen nyuan kan tuma min na, Faamanjè ka so kònò, u suròfana, o bè Faamanjè kan, u tilelafana, a bè Faamanjè kan, u wulalafana, a bè Faamanjè kan.
u kosen o kosen, ni i y'i miiri o la, maaninfinya na, o jè bèe lajèrèlen bè Faamanjè kan.
Faamanjè jènnen do n'o bèe ye ka taa da k'a sebaa ye.
Faamanjè jènnen bè n'a bèe ye ka taa da ka taa a fò o tuma na k'a fa ye fèntigi ye, o jènnen bè n'o bèe ye k'a fò nin kanun kòsòn.
A ko " o tuma na, baasi tè, a ko n y'a mèn, Nji!
o ko n sònna nin ma, a ko an bènna nin kan.
A ko saabu do, dinyènòfèn o fèn, ni i y'a ye, sababu de b'a la, sababu tè ko o ko la, Ala m'o ko sina da.
Ala ye ko o ko dila, a y'a bèe lajèrèlen fila fila dila.
A ko naamu, Ala ye fèn jumèn ni fèn jumèn nin bèe lajèrèlen fila fila da?
A ko Ala ye dinyè da tuma min na, a ye cèya de ani musoya fòlò da.
A ko Ala ye dinyè da tuma min na, a ye suko ni dugujè da.
A ko Ala ye dinyè da tuma min na, a ko a nana finya ni jèya da.
Ala ye dinyè da tuma min na, a ko a sòròla ka laban o kòfè ni ka na nyènamaya ni saya da o kòrò.
O bèe lajèrèlen bè fila fila ye.
A ko o kòsòn sa, a ko n twama, a ko Ala ye dinyè fèn o fèn da, a y'a bèe lajèrèlen fila fila da.
Komi a bèe lajèrèlen fila fila dalen do sa, an tè jè ni ka ko in lajè nyuan fè hakilila na wa?
A ko an dun bè a lajè hakilila jumèn na?
A ko o tuma na, ni an bè nyuan fè, a maa nya min na, an na a k'o ye. "
Faamanjè fa, n'a ye npoginin tigè a den la, n'a m'a kè fila ye, Faamanjè ti sòn ni k'a ta don.
Faamanjè fa, n'a ye dulòkinin tigè, n'a ma dulòki kè fila ye, Faamanjè t'a ta don a kan na abada!
Faamanjè fa, n'a ye banfulanin san Faamanjè ye, n'a m'a kè fila ye, Faantannjè ka dò sòrò a la, abada Faamanjè t'a ta don.
U tor'o de la tenenten, kabini u maamisènmanin fo ka na u bèe lajèrèlen balikuya.
U balikuyara tuma min na, ni u sera fininadon ye, a nana ka n'i kanto, a ko " Faamanjè!
A ko naamu!
A ko n b'a fè sani n ka aw boloko, a bi taa ka taa a nyèfò a fa ye.
N'aw ye Faantannjè fa ye, k'a sera boloko ye, a sera cèyaminènta ye.
Baliku dun n'i sera don min baara min kèli ye, i k'o ciya kè!
Ni i m'o ciya kè, hòròn bi tigè i la.
A ko o tuma na, baasi tè. "
U taara ka taa a nyèfò Faantannjè fa ye,
a ko " o tuma na baba, a ko o tuma na, an fa y'an bila ka na, ko ka na a fo i ye ko alamisa nata in tè, ko o kunnyuan alamisa ko an bè taa an tòw fè jè la, ko i ka a fò furunyuan dunanw ye, i ka a fò kanunnyuan dunanw ani an ka dinyuan ye ani Ala kana fama don an cè dunan, o tuma na, i ka o fò ulu ye ko o tuma na, ko alamisa nata in kunnyuan ko an bè taa tòw fè bolokolijè la. "
U sòròla ka laban ni ka na a fò balima siraw ye, ni k'a fò sinji siraw ye k'a fò kanunnyuan siraw ye, ni k'a fò an ka dinyuan dunan ye, ni ka sòrò ka laban ni k'a fò o tuma na, Ala kana fama don an cè dunan ye, ko ni Ala ye alamisa nata in kunnyuan jira an na, Faantannjè ni Faamanjè, k'u bi na taa bolokoliyòrò lò nyuan fè.
Ko balima bèe lajèrèlen ka sigi a kan, ko sinji bèe ka sigi a kan, a kana fo maa kò, a k'a kè bèe lajèrèlen sen kan, tèsè an na se ka nin denmisènninw ka maaya nyètaakunsi dòn, n'o tè, ninw ka maaya wulilen bè ni wulicogo min ye, ni maa min ma ninw ka maaya danyòrò dòn, kana a fò ko i ye fèn kè.
E, nin foroba Ala, abarika i ye!
A kèra, i n'a fò, n'o dwakun fila nana ka na dafa tuma min na, dwakun fila dafalen o tuma na, o ye mògò bila.
U taara ka taa jirikuru nyini, - o don o y'a sòrò ni denw bi boloko, Bamanan cèkòròbaw kun bi maa bila ka taa ka taa jirikuru nyini, ulu bi na ka na a bilabila, bilakoro yèrè bè taa ka taa a ka Solisi jirikuru n'a ka Dawòorò jirikuru nyini, a bi na ka na ulu kerunkerun fèrèba o la an fè - Ulu bilalen fèrèba o la sa, o tumana ni furunyuan ni kanunnyuan nana, bèe n'i ka tasumada, bèe n'i ka tasumada!
Mògò bè na ka na sigisigi tasumadaw la fo nènètuma fè, tasuma bi girin cèkòròbaw kòrò.
Min sigilen bè fan bèe lajèrèlen fè, Bamanan bi min sòn fo ka to ka falaka da u tulo kòrò dòonin!
Bamanan sigilen minna tuma min na, ni min kèra, i n'a fò, a bi na ka na se fajiridatuma ma.
Dò ko tilesinni bi na bò, a ma bò!
U sòròla ka laban ka Faamanjè ni Faantannjè ka taa n'u ye ka t'u ko ji sumalen la, ka laban ni ka cèfini ta ka a bila u kan na, ni ka woro kunba Jabate d'u ma.
U y'o pèrèn, u y'o pèrèn tuma min na, sokèkunbatigi dara u nò kan.
Donsonkònifòlaw bi to ka kulo sòn, nyankarafòlaw bi to ka nyankara dòonin fò.
Ni maa min fa taara kèlè la, ko kèlèfòli na fò i ye.
Ni maa min dun ko i ye ŋana ye, ko ŋanafòli sera ka ban.
U bi to k'a fò bilakoro ye sòn, u da falen do woro kunba la, dakabana dulòki, a bilennen ngalama na, o bè bamananden kelen kelen bèe kan na, ni ka sòrò ka laban ka fugulanin ta ka a bila o kun na, ka maa bila ni ka numunkè wele.
Numunkè sigilen bè, karamaa, n k'i nyininka, bolokolijè la!
U sòròla ka laban ni k'u bin ka se numunkè ma.
Numunkè sòròla ka laban ni ka nègè sigi Faantannjè ni Faamanjè kan.
Nègè sigilen o kan tuma min na, ni u fila bèe tilara, u sòròla ka laban k'u labèn ka na n'u ye, ka na ka n'u bila so kònò.
U bilalen so kònò sa, o don, bolokoden kun bi kalo saba kè so kònò, u ye kalo nyènama saba de kè, u bè bolokoden so kònò.
Faamanjè ni Faantannjè, u ka bolokoden kò, a kalo saba nana ka na dafa tuma min na, fa nana ka na kulusi min tigè, Bamananw b'a wele de ko bokulusi, u ye bokulusi tigè o la, a cè fila kelen kelen bèe lajèrèlen n'a twala kulusi.
Fa nana ka na to o la.
Bolokoden kò, n'a kèra, i n'a fò, bokulusi tigèra.
O tuma na, u ni nsorodulòkininw bi to nyuan na, u ni nsorodulòkininw bè nyuan na dugu bòlòn kònò, fo waati nana ka na se tuma min na, ko nyamanjeni sera.
Nyamanjeni, o y'a dama nyènajè wèrè de ye Bamanan na.
Bolokoden nyaman tun bi jeni, cè ni muso, u bi taa ka taa kungo kònò, nkòsònbaranin min b'a bolo, nkòsònbaranin, n'a kèra, i n'a fò, n'u cèkaladèbèn, ulu bi taa ka taa a ton daankunba da la.
Ulu tonnen, tasuma bi sòrò ka laban ka don o la, bolokoden bèe lajèrèlen b'o kelen kelennin pan, ni ka boli ka taa
ko : " O, n dayòrò! "
Bèe bi taa ka taa i tèn turu dugu nò.
Nyamanjeni nana ka na ban tuma min na, i ka a dòn, Faamanjè ni Faantannjè, u fila bèe lajèrèlen ka kamalenkòròya nana ka na dafa.
Fa nana ka na soden fila jò, kelen kelen bèe lajèrèlen n'a twala so!
" E, a ko baba, a ko i ye fèn bèe fila fila kè sa, a ko nka an cè fila ka di nyuan ye cogo min na, an kelen kelen si tè se ka si so kònò kelen kò, an fila bè si so kelen nò, a ko an fila bè si so kelen nò, a ko ònhòn baba, an fila bè si so kelen nò. "
u fila jèra ni ka si so kelen nò.
Fa ye nègè fila minè, n'o ye nègè, bololanègè fila , k'o fan k'o don a kelen kelen bèe lajèrèlen bolo la.
Fa sòròla ka laban ni ka marifa kelen kelen san, k'o di a kelen kelen bèe lajèrèlen ma.
A kelen kelen bèe lajèrèlen n'a twala marifa!
Maa si ni maa si jèlen tè marifa la u la.
u tora, kamalenbaya dafara, u tora, kamalenbaya dafara, u tora, kamalenbaya dafara, kamalenbaya dafara tuma min na, u bi to ka kungo tigè sòn ka taa si dugu la, u bi to ka kungo tigè kè sòn, ni ka taa ka taa si npogotigi ka dugu la.
u bi baro fò, u bi na ni ka na don k'u da.
U sòròla ka laban ni ka to o la tuma min na, n'a kèra, i n'a fò, ni waati nana ka na se, i k'a dòn, u nana ka na don dugu kònò.
O don, Faamanjè, ale fa, muso bè o kun, a ka baramuso do, a ka musonin ncinin do, a ko a ka di a ye.
Muso yèrè, a cè ka nyi jina ye dòonin!
A dilatuma, o y'a sòrò mèlèkèw o tè baara la!
A sòròla ka laban ka n'i kanto a terikè ma: a ko " n teri!
A ko naamu,
A ko n teri!
A ko naamu,
A ko baba muso, baba musonin ncinin, a ko nin ka ko ka di ne na dè!
A ko nin ka ko ka di e la?
A ko nin ka ko ka di ne na dè!
A ko nka i ka a dòn, baba ka baramuso do.
A ko an bè kè cogo di?
A ko a maa kè cogo o cogo, a ko nin ka di ne ye, n'an cèmancèjè ye tinyè ye, i b'a nyini k'a di ne ma kanun kòni na.
A ko o de bè kè cogo di?
A ko o kècogo man gèlèn!
A ko i b'a nyini k'a di n ma, a ko i b'a nyini k'a di n ma, a ko i b'a nyini k'a di n ma. "
Faamanjè nana ka n'i kanto Faantannjè ma,
a ko " hali ni i ye n ni nyini n fè, a ko n bi nin di i ma.
A ko hali ni ne ye i ni nyini i fè, i b'o di n ma, a ko n y'o dòn.
Bari bi ma an jè o, an ka jè ni bi cè, a ko ne b'a dòn, fèn o fèn n'a sòròla ka fò o ka kan ka kè, i y'o bèe lajèrèlen kè n ye.
Ko yèrè gwèlènman tò de ye nin kelen ye sa, nka ne de b'a fè nin ka a kè.
A ko o tè baasi ye!
Faamanjè sòròla ka laban ni k'i bin o la, a nana ka na se a banin ncinin ma.
A ko " N banin ncinin!
A ko naamu!
A ko ne terikè ko, i ka ko ka d'a ye.
E, a ko, n ka ko ka di a ye cogo di?
A ko i ka ko ka di a ye kè.
E, n ka ko ka di a ye ten, kun si t'o la.
E, a ko kun jumèn bè diyanye na?
E, a ko kun bè diyanye na dèrè.
A ko kun min b'a la, ko e yèrè b'o dòn.
A ko Faamanjè!
A ko naamu,
A ko Faamanjè!
A ko naamu,
A ko i si banna, i dawula banna, i sanga sera,i ka maaya banna, sanko ne yèrè, nin fò e da fè ka nin bò i da fè, ko i fa ye nin mèn!
ko fiyèn ye nin kuma fili!
E bi jamana ban, n'e ma jamana ban, i bi taa lahara!
N'e ma taa lahara, ne kòni tè.
Bari tulo fila t'o mèn, nyè fila t'o ye, ko da b'o lakali.
A ko an dun bè kè cogo di?
A ko yala, an b'a fò cogo di?
E, a ko kècogo jumèn in ni fòcogo jumèn in bè o la?
Min fòra i ye, a bi kè ten n kò.
Ayiwa, baramuso nana ka n'i kanto, a ko ne tè se ka sòn
A ko mun na?
A ko ni sègè ma i yèrè fisaya misikun ka tali ma, a bè n nyèna ko misikun n'i yèrè girinya sègè ka tali ma dòonin!
N'a fòra k'a fò ko nyama tè basa la, jèni ye bilakoronin sakun dòn?
Faamanjè, a bè n nyèna kamalenkòrò tènè ta basa ye, ko jeniyòrò de b'a nege bò i la.
Teriya maa kè tinyè ye, maa ka taa ka t'i bangebaa muso nyini, k'o di i terikè ma, ko o ye teriya ye? "
E Faamanjè wala!
Banin y'i ban den ka fòlen ma.
A y'i ban tuma min na, o don den mandiyara kojugu fa ye.
Ka taa nyò na, ka a bila malo la, ka taa se sogo ma, ka na a bila jègè ma, ka se wari ma, fèn o fèn, n'i y'o ye, dumaa o maa bolo, muso la, dumunifèn na, wari la, nyò na, fa in bèka bèe latèmè Faamanjè ma a diyanye kòsòn.
N'a ye hèra kè muso min ye dugu kònò, i b'i sigi.
N'a ye bònè jira maa min na, i bi taa.
U sòròla ka laban ni ka to o la tuma min na, Faamanjè nana ka na a diinè tigè a banin ncinin na, a tè kuma a fè su, a tè kuma a fè tile.
Maa tò ka nyò, ni o donna, o ka se ka du o labò.
A bi banin ncinin ka nyò kè tila saba ye, a tè kun banin ncinin na k'a fò, n'i y'a ye, nyò ti kè ne kun; a kèkun ye nin kòrò kòsòn.
A tè kun Njè yèrè la k'a fò a da la k'a fò, n'i y'a ye, ne bè n ba ka tonyò tila saba ye, ka maa tò ta tila sabanan kè a kun, a kòrò ye nin ye, a tè se ka bò u si da.
U sòròla ka laban ni ka to o la sa, baramusonin kònò nana ka na gwan, du goyara a la, du nege bòra a la, kònòkofòbaa t'a bolo, kunkofòbaa tè a la, ko fujunu fila kèlen bè ka nyuan sòrò a kelen ni na, saya ka surun a la ni balo ye.
A nana ka na a ye, kun tè bò ko o ko la, munyu tè o nya.
A sòròla ka laban don dò la, a kònò gwannen ni a jigi bannen,
a ko " Faamanjè!
A ko naamu,
A ko na yan, a ko Faamanjè!
A ko naamu,
Na yan! "
Kan ye saba.
A nana minkè, e, a ko " Faamanjè!
A ko naamu,
Ne y'a dòn e k'a kècogo min kè ne na, i bi n ka to tigè, i bi n ka na tigè, i ti kuma n fè, i ti n twa fò du kònò, du nege bòlen do n na, n ka n jò wa, n ka n da wa, ne tè kècogo dòn n yèrè kun na bi, n kònò gwannen, foyi ma n kònò gwan!
Ne y'a dòn, e y'i terikè ka ko min fò n ye, komi ne banna o ma sa, o de kèlen bè k'i diinè tigè ne na ka ne kè maa fyefyelen ye du kònò, wa n sònna i terikè ka kanun ma bi.
A ko i sònna n terikè ka kanun ma?
A ko n sònna.
A ko i sònna n terikè ka kanun ma?
A ko ònhòn, a ko n sònna. "
A y'i bin ni k'a fò a terikè ye,
a ko " cè o!
a ko an tun bi fèn min nyini, a ko Ala y'an sago kè an ye, a ko Ala y'an sago kè an ye, an sago kèra an ye!
A ko a kèra cogo di?
A ko an tun bi fèn min nyini, san kèmè ni an bè a nòfè, n'an kònò gwanna ka an dabali ban, wolowoni ye kun fèn mina, o fèn tè fèn bèe ye koyi!
An y'a wolowoni sa ka a papa ka a hawuja ka a hakili ban ka a dòndugu ban, a ko a sònna an ka fòlen ma.
A ko o tuma na, a ko an dun b'a kè cogo di?
An bi nyuan masòrò cogo di?
An si ma se baba k'an n'a jòlen ye, ko an bè kuma yèlèkè fò, an si ma se maa wèrè ka an n'a jòlen ye, k'a fò ko an bè kuma yèlèkè fò, a maa kè kanun o kanun ye, a kèlen bè kanun sen kelen ye dè, a kèlen bè kanun sen kelen ye!
A ko o tuma na, an dun bè kè cogo di?
Ayiwa, n'a yèrè ko a bè kanun na, musow do.
N'i y'u kan mèn k'a fò o tuma na, ko ne bi nin ko in kè cogo di?
kana nin ko in lamaa fyewu!
U tè kècogo dòn nin ko in na, u bannen do o ma.
N'o tè, n'u sònna dinyè nò ko o ko ma, a kècogo b'u bolo.
O minè ye kèmè bò, a bè se yèlèma nin kònò, ni maa t'a yèlèmatò ye.
Nka n'i y'u kan mèn ka a fò, ne tè se ka dinyènòfèn o fèn kè, i kana a lamaa dè, u bannen do.
A ko o tuma na, baasi tè. A ko an bènna a kan.
A ko o tuma na, an ka sarati fò nyuan ye.
N'an bè taa a wele wali n'a bè taa ka taa an wele, an ka sarati fò nyuan ye, a ko sarati caman wèrè t'an fè koyi! "
Awò, a ko " Faamanjè!
e yèrè de bi tègèkoji soli, Faamanjè, e de bè tègèkoji bòn, Faamanjè, e de bè o wulu ka to d'u ma.
O tuma na, an ka sarati ye min ye, ka dòn don min cè tè n ka so: woro fila, i bi na n'o woro fila ye.
O tuma na, n b'o kè n ka dalilu ye.
Ni i y'a sòrò woro bilen bè ji kòrò don min, o y'a sòrò, i fa bè so.
Nka ni don min ta kèra woro jè ye, o y'a sòrò sosi tè n na, a ka na.
A ko o tuma na, baasi tè.
A ko o tuma na, Faamanjè!
A ko naamu!
A ko Faantannjè!
A ko naamu!
A ko o tuma na, an dun b'a kè cogo di? An bè nyuan masòròmasòrò cogo min na? Aw k'a kan fò an ye!
A ko o tuma na, a ko Faamanjè!
A ko naamu,
A ko e yèrè de bè tègèkoji soli. I b'a bòn, e de bè tègèkoji shyene, wulu ka to, i b'o di ulu ma.
A ko o tuma na, woro bilen kelen ani woro jèman kelen, a ko o bi kè an cèmancè sarati ye.
O bi kè an ka layidu ye k'a dòn fa bè so, kelen a tè so, k'a dòn yala sosi bè ne na, yala sosi tè ne na don min na, an ka sarati ye woro fila ye.
A ko ni a sòròla i ye tègèkoji shyene don min na, i bi na ka na tègèkojiju kòrò lajè, ni i y'a sòrò don min woro bilen bè filenju kòrò, e!
i ka taa a da k'a fò o don k'i fa bè so.
O don i ka a dòn ko sosi bè n na.
A ko nka don o don n'i y'a sòrò woro jè bilalen bè, o tuma na tègèkojiju kòrò, n'i y'a shyene, n'i ye woro jè ye i nyèna, don o don, o don i ka taa jèya a kan ka a fò o tuma na sosi tè n na, i ka a dòn k'i baba tè so.
A ko baasi tè.
A ko n y'o mèn, a ko o ye taamasyèn ye, Taamasyèn min ka nyi, a ko o ye taamasyèn ye, maa man kan ka a fili taamasyèn min na.
A ko o tuma na, n y'i faamu, o ko an bènna o kan.
An ka taa ka an labèn. "
Sosi maa kè don min na baramuso in na, n'a sòròla Faamanjè n'a terikè mago bè a la, o tuma na, a mana tobili kè, ni cè ka sosi bè a la, o bè sorò ka laban ka woro bilen ta k'o bila jiju kòrò.
A sòròla ka laban ni ka to o la.
I ka a dòn, u ye tuma saba kè nin na, ni ka sanga saba kè nin na.
Nin y'u cèmancè weleli ye.
Weleli t'a la bilen, ci sama kan wèrè tè a la.
A maa ji shyene kuma o kuma, n'a ye woro bilen sòrò jiju kòrò, a b'a fò: " E, bi tè tun! "
A kènè nana ka na gwan, a kònò nana ka na gwan, a kònò nana ka na gwan, a kònò nana ka na gwan.
A ko a terikè ma: " an dun bi na ko in kè cogo di?
Kanun donnen bi, san jate, hali bi n'a ka biya an ma se ka don kelen si sòrò, an n'o muso ka se ka baro fò ni nyuan ye.
A, kòokè, an bè kè cogo di sa?
Ko tumasebali tè karaba, kun min y'a fò, an tun t'a dòn ka a fè sòn bè kè kanun kuma ma, ni kanun kuma sera ka a fè ni ka bèn kè o kan.
Ni kanun kuma sera ka a fè ni ka layidu sòrò a ni an nyuan cèmancè la, ni kanun kuma sera ka a fò an ka se o taamasyèn ka na se bi ma, maa tè kòròtò o kòrò.
Maa bè se ka kòrò k'i ni to, maa tè sa k'i ni to!
Maa ni a ka garisègè kènèya bèe lajèrèlen, bolokodenw wulilen ka taa bolokolijè la, ka denkè saraman wolo o yòrò bèe, k'o kwa k'o bila bolokolijè la, o garisègè tè maa na dè!
E, a bè n nyèna ko n'a fòra ka fò ko fèlèwuli, wuludenta don mana kè maa nin fè fèlèwuli don ye, o wuluden ka se ka kwa ni ka sogo mina, i bè nkalon na.
N'i y'a mèn karimaasinè ka sògòma daraka ka tèli, min b'a tanyèkòrò latigè su fè ka si, ko do.
Nka shyè fòlò kasi maa kè nyòtatuma ye, ni k'o kè kolon kònò, k'e bi na ka n'o folon, ka se ka laban k'o kè mòni ye, a tè mò mòotamòtuma fè.
A ko a bè n nyèna sa, Njè nin ncinin!
A ko naamu,
A ko a bè n nyèna maa yèrè n' i ka da pasa n' i ka kuma bèe lajèrèlen, nin ye ne sanwo kaburu ye, maa wèrè de bè o fò i ye.
O ko i ye tinyè fò, a ko an ma kòròtò.
N b'a kònò. "
O tuma na, u nana ka na to o la.
Muso nana ka na a jò a kòrò don min na, ni cè tè so don min na, o don a ye woro jè bila filen kònò.
Woro bilalen filen kònò, o tuma na, u nana ka na ji shyene. Faamanjè ye ji shyene tuma min na, a y'a sòrò woro jè bè jiju kòrò.
" E, a ko a terikè ma, a ko bi ye saso ye! "
U y'u bèn o la, u nana ka n'u da baramuso ka so.
U sira fo ka dugu jè. Dugu jèra tuma min na, u segira ka laban, u taara o la.
O su filanan, a segira ka laban ni ka woro jè ta ni k'o bila jiju kòrò.
Sosi su fila dafara.
Sosi su fila nana ka na dafa tuma min na, a sòròla ka laban, sosi yèlèmana muso wèrè o la, sosi yèlèmanen muso wèrè o la.
A ko " o tuma na, an dun bè kè cogo di?
A ko aw bè to fo sosi ka se n ma tun dè. "
Sosi segira la laban ni ka yèlèma ni ka se a ma tuma min na tun, a labanna ni ka woro jè ta u la tugunin ni ka na n'o ye k'o mara a bolo, ka sòrò ka laban ni ka n'o bila filen kònò.
A bilalen filen kònò tègèkoji kònò, o tuma na, a nana ka na ji shyene wuluw kun. Ji shyenenen tuma min na, a ye wulu ka to di u ma.
A y'i tègè ta ka a bila, o tuma na filenju kònò, a y'a to ni ka woro jè Jabate dalen ye jiju kòrò.
A ko a terikè ma, a ko " bi su in na do tun!
Baba tè su in na. "
U segira ka laban ni k'u labèn, kosonkalanw ni damiye nyuan na. U taara ka t'u da dalan kelen o kan. " A ka di n na, da tèna bila, dinyè nege tè n na kò. "
Ni i ye sungurun bilasirala kan mèn, ko Ala kana haramu don an ni nyuan cè!
muso cè mènnen do so kònò dè!
N'o tè, ni o senna tèliyara ka a jòlen sòrò yen, i b'a fò fo an ka sa Ala kana an nyè da nyuan kan!
U sòròla ka laban ni ka to nin de la sa. Nin, n bè diya la sa, o kò ti tigè.
U sòròla ka laban ni ka to nin na, nin taakasegin ni nin sosi la, o kò ti tigè, fa tè kun dòn, a tè ju dòn.
Jamana masakè do.
Dawula maa do, nafolotigi do.
Fèn b'a bolo, a ka di dinyè ye, dinyè ka d'a ye, denkè kelen b'a bolo.
A ni juru do.
u sòròla ka laban ni ka to o la tuma min na sa, e, nin foroba Ala!
cènyi bi na ka na bò u ko kòrò.
O tuma na, malodondugu jèra, o tuma na, sayadonwaati sera, sayawaati falen do.
O tuma na, malodondugu jèra!
Sarati de ka fò ni fa bè, o ye woro bilen ye, sarati de ka fo ni fa tè, o ye woro jè ye.
Fa bè don min na, muso fililen filen kòrò, ka woro jè ta ka a bila filen kònò.
U nana ka na ji shyene tuma min na, a nana ka n'a sòrò woro jè bè filen kònò.
A ko a terikè ma, a ko " su in na do, a ko an ka taa, a ko su in na do, baba tè! "
Terikè y'i bin ka taa, ni o ye Faantannjè, o y'i bin ka taa. O tuma na, o y'a sòrò Faamanjè, o dalen b'a ka so.
Su tè kò, su tè nyè tuma min na, Faantannjè y'i nywari k'i nywari, a ka bololanègè bè a bolo la.
O tuma na, a y'i nywari k'i nywari, ka taa ka taa don minkènin baramuso ka so kònò, k'i tègè ta ni k'a da o tuma na, n k'i nyininka, fa disi kan!
O ye a ta a tègè ma, a ye a ta a tègè ma tuma min na, i k'a dòn, Faantannjè y'i piripiri k'i piripiri ka taa namanama.
Faantannjè bololanègè, o bè o tuma na, n k'i nyininka, Faamanjè fa bolo.
A y'i bolo puruti yòrò min na, nègè suranna ka bò a bolo la. Nègè surannen ka bò a bolo la minkènin, o tora fa bolo.
Faantannjè girinna ka na, Faantannjè girinna ka na.
A nun finyè wulilen do, a nyònkan duurulen do.
A nana ka na se o la tuma min na a terikè ma,
" E, a ko Faamanjè!
A ko naamu!
A ko Faamanjè!
A ko naamu!
E, a ko sayadon maa se, balo tè!
Balodon maa se wa, a kana miiri saya la!
A ko ne ka maaya banna!
N ta cènna, a halakira, ni baba kòni...
Dugu jèra, sini kòni bè, ne ka maaya banna!
A ko a bè wa?
E, a ko a bè dèrè!
A ko baba bè?
A ko baba bè dèrè!
Baba bè wa?
A ko baba bè dèrè!
A ko an ka maaya banna! "
Nka fa ma a dòn ka a fò maa min kelen taalen bè don a muso kan, a yèrè kòni, a y'a dòn, a ye masakè ye.
O tuma na, a yèrè kòni, a y'a dòn, maa taalen bè ka taa don a muso kan, nka a tigi dun bololanègè bè a bolo la.
A ko o tuma na " tabale ka gosi! "
Tabale gosira ni ka mòo fara nyuan kan, a ko dugu cèkòròba, a denmisènnin, a bèe lajèrèlen ka nyuan sòrò fèrè la.
A ko o tuma na, nin dun bè kè cogo jumèn na?
Yala nin bi fò cogo jumèn na?
A ko yala ko mun y'o ye? "
U nana ka na dugu cè bèe lajèrèlen fara nyuan kan.
Dugu cè bèe lajèrèlen faralen nyuan kan tuma min na, u ko " o tuma na, a y'a lajè, min maa na, nègè bilalen do.
Bèe k'i bolo don nègè la, nègè maa bèn min bolo ma, o tuma na, o tigilamaa, o kun kèra ka tigè.
O taara don, n k'i nyininka, faama muso kan!
A, o ko nin dun kèra jòni ta kècogo la tun?
Nin fòra jòni ta fòcogo la?
An bi na taa an ko mini bi, ni k'an ja mini?
An koyòrò banna, an jayòrò banna! "
Nyamakalaw ko dinyè kèra kirikasawaatita ye sa, u ko ba man kènè, batigi man kènè!
Muruda man di, ba kan ka pasa!
Tile ka goni, ŋaaran t'an bolo ka yèlèn kabakolo la, k'an kunkolo fò Ala n'a mèlèkèw ye!
E, nin maadila Ala ye!
Dugu girinna an kun na dè!
Min maa na, ni o ye i bolo don nègè la, nkalon tigèra, n'a ma taa o bolonkòni kòfè, a bi laban ka còrin bolonkònikuru la.
Min maa na ni ka n'i bolo don nègè la, ni nègè ma taa ka t'o bolonkòni kòfè, a bi laban ka nin còrin bolonkònikuru la.
Nin duguba, u ye maa bèe lajèrèlen fara nyuan kan, k'a fò bèe lajèrèlen ka na nègè lajè kelen kelen i bolo la.
Bèe ye nègè lajè i bolo la kelen kelen. Nègè ma bèn ni dugu maa si bolo ye.
Masakè kònò gwanna.
A da ti se a denw ma.
Bari a y'a fò o tuma na, miiri min b'a kònò, o ye mògò bi ntalen min da ye, ko ni maa y'i jò ka kòlòndalamuso bèe lajèrèlen fa ni a ba neni, ko ni biranmuso bè yen k'o b'a dòn k'a fò ko e ka faneni ni baneni tè se i ma.
A tè miiri ni dennunnu ye, a tè jigi n'u ye, a t'a dòn a dusu bi don u kònò, a t'a dòn k'a fò u ye sòn ka a kè.
O tuma na sa, dugu o dugu, n'i y'a jòlen ye, maa hakilima kelen kelen bi a kònò, dugu o dugu, n'i y'a cilen ye, maa hakilima kelen kelen bi se ka sòrò a kònò.
Cèkòròba kelen bè. O don tilema, o nana ka n'i jò, a ko " ònhòn, baasi tè! An dun bè kè ka ko yèrè kè ten sa.
Dugu yèrè maa bèe lajèrèlen bolo lajèla nègè kelen na o. O nègè ma se ka bèn maa si bolo ma.
Dugu maa tò tun ye maa fila ye o.
O tuma na, o maa fila dun, ulu nin t'a la wa?
U ko o tuma na, u ko dugu maa tò ye maa fila jumèn ye?
E, o ko o tuma na o, Faamanjè ni Faantannjè dun dugu mògò tè wa?
E, dò ko karisa! nin kumafòkun yèrè ye mun ye?
A bè n nyèna ko u y'a denw ye.
A ko denya b'u la wa?
A ma a fò ko dinyèlaban bè na se, ko jakuma bè kili da, a ti den wolo wa!
A ma a fò ni sanji ye maa ye so kolon kònò, ko a ti wo joona wa!
N tè nanbara kè, o ye tinyè ye.
N'e ni nanbarakèbaa tè jè, e bi jènyuan sòrò jamana kan wa?
A y'u nyininka, a y'u wele ka na. "
U sòròla ka laban k'u wele ka na o la.
u nana tuma min na, o tuma na, Faamanjè, o nana ka na nègè ta, o y'a dòn a bolo la, nègè ma se ka tèmè o bolo fè.
O tuma na, u ko " Faantannjè, a da bè e la. "
Faantannjè ye nègè ta ka a don a bolo la.
A kèra bèntèterubò ye!
E, u ko " an dun bè kè cogo di?
E, a ko fila tè ne na, maa tè foyi kè n'a kèlen tè k'a da cogo dò kan, maa tè foyi kè n'a y'a sòrò a la, sababu dò t'a la. "
O tuma na, u ko ka denmisènninw nyininka.
Sani ka se denmisènw nyininkalen ma, ko n'Ala y'an si, o tuma na, Faamanjè ni Faantannjè, u taara ka t'u da; u taalen ka t'u da.
Donsokè ŋana bè o don, donsokè nin tògò ka fò ko Boliko.
u ko o tuma na, ko maa ka wuli joona.
Faamanjè de bolila ka se Boliko ma,
a ko " Boliko!
A ko naamu,
E, a ko Boliko, a ko i ye donso ŋana ye!
I tègè ka nyi, i ti foyi bon ni ka jè.
Sujuru de b'i bolo.
N'i ye fèn o fèn wele dibi la, n'o ye i laminè, n'i ye kisè bila o kuntilenna fè, kisèw b'o minè.
A ko n'e man nyi an ma, an ka maaya banna.
N'e man nyi an ma, an bi taa lahara.
A ko mun dun kèra?
Den o, i da tèliya!
A ko a nyè tè se ka fò.
I bè wuli k'i jò dè.
An ka duguso kòfè yen nò, tuba de bè, jaraw b'a kònò.
Jarakè ni jaramuso do, u jiginnen do.
Den saba b'u bolo, i bi taa den kelen minè ka na a di n ma.
I maa taa den kelen minè ka na a di n ma, nin ko kò maa tèmè, an bi na fèn min kè e ye, i ka dinyèbòtò la, a ka ca Ala fè!
E ti na a nimisa, e tè bònè o la. "
Donsokuntigi, a y'i bin o yòrò kelen bèe lajèrèlen la, ka wulafantan ni wulababantan doni, ka taa a sòrò, jaramuso ni jarakè, a bèe lajèrèlen bolen do, ka taa dahirimè nyini, u bi na ka na a di u denw ma.
A ye tu munumunu sinyè saba, a ye tu munumunu sinyè saba, a naaninan, a y'i kun denkun ka jaradenw dalen ye, jaraba tè sanko fa.
Donsokuntigi sòròla ka marifa ta o la, k'o da a kòfè ni k'i nywari k'i si a disi kan, ni k'i da a kèrè kan, ka laban ka taa don tu kòrò ni ka jaraden kelen ta ni k'o don a kònkòn la, k'i bin o dugutilama kelen fè ka na ka na a di Faamanjè ni Faantannjè ma u ka so kònò.
A nana ka n'o di tuma min na Faantannjè ni Faamanjè ma, o tuma na so kònò, u ye juru don jaraden kan na, ni ka a siri so kònò u ka gwajiri la.
Dugu jèra tuma min na, u sòròla ka laban o la sa, u ye maa bila ko Faamanjè ni Faantannjè k'u ka na dè, ko fèn min nyaamina ka si sògòma ko a bi na nyènabò.
U ko " o tuma na, baasi tè!
Faamanjè ni Faantannjè, u ko nin dun y'aw sòrò mun fè? "
E, Faantannjè nana ka n'i kanto, ko e bi kuma.
Faamanjè ko " ayi, a ko kuma tè e bolo!
A ko kuma de bè ne bolo.
A ko baba, a ko fèn min kèra, na an ka a nyèf'i ye.
Nin bèe lajèrèlen sòròla ne ni n terikè ka barokèyòròkuma de fè.
An bè baro la tuma min na, an ye e ka sebaya dòn cogo min na, baba, an ye e ka cèfarinya dòn cogo min na, baba, an ye e ka dusugèlènya dòn cogo min na, an de ye nyuan sòsò su rò.
An ko baba dalen, cè o cè ye se ka wuli sisan ka taa don baba kan, ni k'i bolo da a disi kan gwansan ni ka segin, o cè maaya banna.
Cè si tè dinyènòjamana kan, min bè se k'o kè.
E, Faantannjè y'i kanto o la, ko e Faamanjè wala!
Baba n'a ka juguya o juguya, a bè n nyèna, an kelen o kelen, ne yèrè kòni, n ma a fò maa wèrè, ne yèrè ka di baba ye cogo min na, n ko n ye se ka taa su in na ka taa n bolo da baba disi kan.
A ko n ni Ala cè, n'a ma nya ka taa, n'a ma i kun tigè su in na, i n'a fò tu!
A ko n ye se ka taa.
Baba tè foyi kè ne na!
E, a ko kana a kè!
Faantannjè kan ye nin ye, a ko ne ye se ka taa n bolo da baba disi kan.
A ko a bè n ni Ala cè, a ko i tè se.
A ko a bè n ni Ala cè, a ko n ye se.
A ko i kali boliba naani na.
A y'i kali boliba naani na.
A ko ni n ma a kè su in na fyewu!
A ko o tuma na, a ko Faantannjè sòròla ka laban ko e bi taa o la.
Ne ko Faantannjè ma, ko Faantannjè ni e sera ka i wuli su in na, ka taa i bolo da baba disi kan ka na su in na, ka na an sòrò baro la yan, e su, an ma taa e su sòrò, e dalamatò, an ma taa e dalamatò sòrò ka na n'i ye fyewu!
Ne yèrè bi n bin ka taa jara min filè dugu so kòfè, ka taa a den mina ka na a siri gwa kòrò.
a yèrè y'i kali.
Baba, an fila de sira ka nyuan sòsò nin na ten, nin cèfarinyaba fila in de la ten!
Ale taara o la sa ni ka taa a bolo da e disi kan, e kèlen ka ale mòn sani ale k'a fò k'a fò k'e bi o nyèfò e ye.
O tuma na, nègè forokila ka bò a bolo.
Ale bolila ka na ka na a nyèfò ne ye, k'e taar'i bolo da baba disi kan.
Ne yèrè wulila su rò, baba, ka taa jaraden mina o la, ka na ka n'o siri n ka gwa kòrò.
Ni nkalon do, a ye wuli, a ka maa bila a nòfè! "
U sòròla ka laban ni ka sòrò ka maa bila, Faamanjè yèrè fa wulila ka taa jaraden sirilen sòrò jurukisè la.
A bi munumunu, a nyèkili b'inaafò tanègè!
" A, a ko, denmisènw, a ko Ala ka aw bò a yèrè la, Ala ka aw bò a yèrè la!
Jaa yèrèfaasu minnu bè nyini dinyètigè na, yèrèfaasu fila si tè tèmèn dè aw kan!
Ayiwa, aw ye nyuan sòsò nin de la su rò ni ka taa ka t'o kè, ka taa jaraden mina ka na ka n'o siri.
Jaa aw bèe taalen tun bè lahara yèrè su rò.
A ko baba, an ye nyuan sòsò nin de la.
A, a ko a ka kuma banna! "
Fa yèrè y'a yòrò min ye sa, o ye mun ye?
Denw bèe nyiminen k'u kolo bila jara fè, nyuan sòsòkuma dama na.
A ko " aw ka na aw bolo da n disi kan su fè, o ye kojugu ye wa?
N'a bè taa ka taa kali nin nyuan na dakabanako la!
E, Faamanjè, e ka laban k'i bin ka taa kungo kònò, jara min kèlen bè ka so tigè mòo la, ka kungo tigè mòo la, ka taa ka t'o den ta ka na ka n'o siri n fè yan.
Aw ye dabali min kè, a y'a foni ka a bila dè.
O, n ma nin nyuanna ye ban, i b'a sòrò, a b'i jugu kun na.
Foyi ti kè dinyènatigè la sa, fèn minw kèlen kòrò tè.
Nin n'a nyuanna kèra ka dinyèmoo waaju ko kolonman kèli la, ko kolon tè fan kelen ye!
Ko kolon bè kabi dinyè kununko. "
Faamanjè sòròla ka laban ka nin kè sababu ye ni ka Faantannjè bò faali muru kòrò.
O tuma na, u sòròla ka laban ka to u ka teriya la, u bè nyuan bolo.
O ka baramuso ka kanun in ko, o yera k'o to yen, o dabilala. Baasi wèrè ma ye o kònò.
u ye ko kunan taama nin taamacogo in na.
E, ni ulu nana ka na to o teriya kelen la nyuan bolo, o teriya, o kò ma tigè. Fin ti bò a la, jè ti bò a la.
Kura bi laban ka kè o teriya kelen kan.
O tuma na, Faantannjè o nana ka n'i to o la.
u dafè dugu bè nin na, muso kelen bè, o dilatuma y'a sòrò mèlèkèw tè baara la!
A denmuso ko ka di a fa ye.
Masakèden do, baanaden fana ye o ye.
Jamanacè bèe lajèrèlen kèlen bè k'o nyini ka kènyè kè o la, o fa ko ale t'o furu dinyènacè si ma.
O fa kèlen bè ka dakabana sow jò, soden wolonwula nyuanna ka taa denmuso in bila o sankanso sanfè.
Jamana cè o cè y'a denmuso kelen nyini dinyè na. A ko a t'a di cè si ma.
O, Faamanjè sòròla ka laban k'i kanto o la sa a terikè Faantannjè ma, a ko " Faantannjè!
A ko naamu!
A ko Faantannjè!
A ko naamu!
A ko o tuma na, maaya dilalen bè, n teri, n kun digi, n k'i kun digi! A sara ye naarè tò ye.
A ko o tuma na, Kòninba Cèkura denmuso, a falen do, a bi inafò sanburuyèrè!
Kòninba Cèkura denmuso, a nyèkisè jèlen do, a bi inafò, n k'i nyininka, malo gèsè!
a nyintara finnen do, a bi komi gonbolonin sògòma fyere!
A bi yèlèn fin nò ka laban jè rò.
Nyintara finnen do.
O tuma na, a ti shò dun, a ti shòmanjè dun!
A kònò ti kulo, dakasa tè bò!
Seleketesele sirilen bè.
Cè tè sunaa, nyamaakè tè jingòn!
Balansan kòrò ba tulo jan!
Maa nyanen teri!
A ye sòrò ka laban, karamaa, n k'i nyininka, a ti shò, a ti shòmanjè dun!
A sigilanmugu fila bè inafò numun ka kunan dabirilen!
Sinbara fila jòlen bè komi sònkè binyè!
A ka kuma gwèlèman ye: i terun, n ka n da!
O denmuso npogotigi falen bè.
A fa kèlen bè ka so wolonwula jò a da la ka sòrò ka laban ni ka musokòròbanin kelen bila, o ka a kòlòsi.
Musokòròba nin y'a kòlòsibaa de ye.
Ne dun b'a fè sa an ka taa ka taa den nyini furu la, hali n'an ma a sòrò furu la, an ka taa ka taa a nyini kanun la.
Bari a fòra ko a bè yòrò min na, ko maa tè se ka se cè la, maa tè se ka se muso la.
A ko o tè baasi ye, n terikè, a ko an bènna o kan.
E ye fèn min kè ne ye, hali ni lahara taa do, ne bè taa i fè lahara!
e ye dabali fòlò min siri, o dabali cè nyana.
Nka ne yèrè bè dabali min siri nin sen in na, e k'i sigi an k'o filè.
A ko an ba ka funtun kòrò ti yan wa?
A ko o bè yan.
A ko an bè taa n'o ye an bolo.
An bè taa ni an ka funtun kòrò y'an bolo, a ko an bè taa n'an ba ka funtun kòrò y'an bolo.
A ko mun bi taa k'o la?
A ko e ka n ta dè! "
Maa tè se ka cèkòròba ladege komi, inafò denmisèn!
U nana ka na taa, u nana ka na taa, u nana ka na taa, u nana ka na taa.
U nana ka na se tuma min na, musokòròba min bè da la, u surunyanen dugu soforokun na, o ye a terikè don funtun kònò k'o dasiri, o sòròla ka laban k'o ta.
A sera musokòròbanin ma, a ko " musokòròba, a ko i ni tile!
A ko nse, i ni tile!
A ko i ni nse, i ka kènè?
A ko i bòyòròlamòo dun?
A ko i ka sigi bè di?
A ko i ka denbaya bè di?
A ko i musow ka kènè?
A ko i ni fama, i ni famatuma jan!
A ko Ala dan k'an jira!
A ko e bòra mini, k'i bè taa mini?
A ko an ba Kòninba Nyèkòrò, o de kèlen bè ka falekalamaw parata ani gesekalamaw parata.
Komi soyèlèma selen do an ma, a ko n ka na ka na ni falekalamaw ye ko n ka n'o kalifa i ma, k'i k'u don i sogo n'i siya cè, sani a mago setuma cè o ma.
A sòròla ka laban ni k'a fò, a ko ne ni kòròmuso Kòninba Nyèkòrò, a ko an jètuma mènna.
Nka n t'a dòn k'a fò a bè balo la tun, sanko ka se kòorikè ma, ka na se falekalamaw ma, ko a b' o di aw ma ka na a di ne ma.
A ko a ka kalifa diyara n ye, ko n y'a kalifa mina ni Ala ye.
A ye don ni a ye so kònò, fo npogotigi bè so min kònò. "
U taara ka taa funtun bila yen. A ko saabu dun maa tè se yen, a ko maa tè se o yòrò min na.
A sòròla ka laban ni ka taa ka taa funtun bila yen.
A taara ka taa funtun bila yen tuma min na, e, ni foroba Ala cènyi ye!
A ye funtun da foni ni ka a bò ni k'i kò don, a sòròla ka laban ni k'i kanto, a ko " Sijama, a ko Sijama!
A ko naamu, (O ye npogotigi twa ye)
A ko Sijama, a ko Sijama!
A ko naamu,
A ko na i ka na nin dayèlè! "
Npogotigi hawujara! A mèlèkè fòlò taara ka bò a kan!
A ko " maaninfin sen fila ne fè yan!
A ko hatè!
A ko kònò y'i dun ka na wa?
A ko mun kèra?
A ko e ma ne lakodòn wa?
A ko jòni do?
E, a ko a bè n nyèna, karamògò, Faamanjè denkè do.
A ko ne de ye Faamanjè ye.
A ko e de ye Faamanjè?
A ko hatè! a ko ne de ye Faamanjè.
A ko n y'i twa mèn, i mankutu diyanye kojugu fè ani i kanun bonya kojugu fè, n hamina tun bi bò i kan, n sunaana i fè kun bè bò i kan.
Nka n t'a dòn ko foroba Ala tun bi sòn ka an nyè jira cogo min na, e, nka ni Ala ye ne ni e nyè jira ka ban, o kèra daamu kòda ye!
A ko o tuma na, ne kòni nana, i jarabi de ye n se yan.
E yèrè y'a dòn cè setò nin yòrò in na yan, n'a y'a sòrò o la, dabali tè, n'a y'a sòrò ko dòn tè, e, e yèrè y'a dòn k'a fò, o ye ko ye, ko min ka gèlèn sa.
A ko i kana fèn de fò o la!
Soden wolonwula jò furadama ka na se yan bi ma, ne ka cè ye a kònò, a fòlò ye e ye.
I y'a dòn n'e ko i bè fèn o fò ne ye o la, kuma tè ne fè o la. "
A ni npogotigi bi si.
Dumunitigi maa na ni dumuni ye, ni o mankan bòra, a bi don a ka funtun kònò k'i da.
N'a donna ni funtun ye so kònò, ni k'i da tuma min na, ni dumunidila taara, a bè sòrò ka laban ni ka bò.
N'a bòra, u bi na ka na segin ka laban ka n'u ka maamisènya ta a kununkò dakòrò ma, u ye dwakun de kè.
U dalen bè, maamisènya bè senkòrò.
Maa ma se ka laban ni ka gundo parata, maa ma se ni ka dò kòrò dòn.
Tuma ni sanga ni waati, dumunidila maa na, o bi na ka na dumuni di, komi ni o mankan bòra, nin bi don k'i da a ka funtun kònò.
Su mana ko, u bèka min kè, karamògò, faramasi dunan, u ni maa tè bò kiri la, bari maa ti don a kan, ko dugutigiden do, ko masakèden do, ko faamaden do, ko maa ti don a kan.
E, u nana ka na to o la tuma min na, fo sarati nana ka na dafa, tile tan ni duuru ye funtunbilasarati ye.
Tile tan ni duuru maa dafa, funtuntigi bè na funtun nòfè.
Tile tan ni duuru sòròla ka laban ka dafa tuma min na, a terikè sòròla ka laban, ni o ye Faantannjè ye, a y'i bin ka na.
A nana minkènin, a sòròla ka laban ni ka musokòrònin da konkon.
A ko " ba Kòninba Nyèkòrò ko n ka na ka na a ka kalifa mina.
U yèlèmatuma sera so kura la.
A ko don so kònò, e yèrè b'a bilayòrò dòn.
Kabini i y'a bila don min na, ne hakili la, hali mènèmènè tè ko min gosilen b'a la, ne hakili la, hali dugumènè tè min gosilen b'a la, ne hakili la, hali finyè donnen t'a kan.
A ko baasi tè. "
A y'i bin o la, a sòròla ka laban ni ka na, a bi na ka na a ka funtunnin ta. A sòròla ka laban ka na don so kònò o la, a y'a sòrò npogotigi labènnen do.
A ko " i bè nin dasiri ka n bila, n bènba bè na n ta bi. "
A sòròla ka laban ni k'i laban o la, a ye funtun dasiri a da la. O tuma na, Faantannjè sòròla ka laban, o nana.
U y'a dèmèdèmè komi inafò furu jugu!
Furu mana goya, a kunkan kòròfò ka ca.
Don o don furuboloma welelen bè, ko taa ko i ka maa taara so.
Nyè nyuman koliji man ca! N'i ye nyè jugu ko, i bi ji cèn, nyè tè jè!
U sòròla ka laban ni k'u laban o na, u nana ka na se dugu sokò fè.
U kò donnen musokòrònin na tuma min na, a ye funtun da foni ka bò nyuan da la.
Terikè wulila k'i jò, u y'a mènè a kan, u taara so.
U bi na ka na kalo kelen sòrò tuma min na, npogotigi ye kalo bila.
Kalo filana bi na ka na se tuma min na, musokòrònin kònò gwanna dè,
a ko " karisa, a ko nin ye kalo nyènama fila ye, i tè finiko kè.
A ko mun dun do?
Ne dun bilalen bè k'e kòlòsi. Cè ti don yan, muso ti don yan.
E, kalo nyènama fila ye nin ye, i tè fini ko.
Den o, i tè kuma n ye!
N kana na jamana bila, ka a nege to ne na.
Kuma bèe ka di jirimaanin da ni dwa banna ye dè!
Jirimaanin mana a fò ko dwa banna, e, o kòni ye i bilabaaw de nò ye!
N'o tè, farinman wèrè t'i yèrè bò!
Kuma bèe ka di gesedala da, karisa, ni i y'a ye, i ka fale bè ban. Ne de b'a feere k'a kè mago ye.
I si ma se o fò ye gesetigi ye.
N'o tè, i na nyamafu nyini ka a tò da!
N'i ye balafòla sitò ye nènè na, ko tègèmagèlènya do.
N'o tè, falemasiri dama de b'i kun ka yaala!
A ko den o nyèfò kè n ye.
E, a ko musokòròba ma, a ko nin tè fèn ye, muso bi kalo fila bila, a tè kè kònò ye.
To an ka sabanan ye an nyèna. "
Kalo sabanan, a segira ka laban ka na jò, a b'a cogo kelen kan, a kònòbara ye kènyè kè.
Musokòrònin kònò gwanna. A y'a dòn kònòbara tè min ji fè!
A dun ma cè dontò ye, a ma cè bòtò ye.
A ko " nin tè baasi ye, a ko n y'a faamu. "
A y'a to ten.
Ko ye kènyè kè tuma min na, a ye maa bila ni ka laban k'a fò masakè ye:
A ko " ne kònò gwanna, n sera malo la.
A ko mun kèra?
E, a ko e y'i denmuso npogotigi kalifa ne ma. A ko o bè garisègè sòrò dèrè!
Ne ka dugu la yan?
A ko hatè! a ko o kèra!
A ko i ma tinyè fò.
A ko i dalakuma bèe lajèrèlen ka di o kelen in ye.
A ko n dalakuma bèe lajèrèlen diya kun ye ni o kelen ye mun ye?
A ko i y'a dòn ne yèrè kòni ti na a da a la!
A ko ne ma a fò i ye i b'a da a la!
A ko ne kòni y'a dòn i dalakuma bèe lajèrèlen ka di o ye, a ko i dalakuma bèe ka di nin kelen ye, a ko saabu dun, i ma fèn fò.
A ko o tuma na, a ko nin dun bè kè cogo di?
A ko an kònò gwanna, an tèka fèn goni dun!
Dugutigi denmuso, jamanatigi denmuso, o ka se ka garisègè sòrò!
A, a ko o ye ko ye sa, min b'a la, n'a ka sòrò, a bi maa sèbè kònò gwan. "
U sòròla ka laban ka maa bila, ka nyamakalaw wele ko ka tabale gosi.
U ye tabale gosi o la, ka dugu cèkòròba fara nywan kan ka cèmisènw fara nywan kan, ko fo kònòbaratabaa ka dòn dè!
Min kelen maa kè ka kònòbara da masakè den la, ko a ka dòn dè!
ko n'a dònna, ko a mana kè cè o cè ye, ko o tuma na, k'i k'a dòn, ko masakè, k'a bè n nyèna ko, n k'i nyininka, denmuso in bi na furu o tigi ma.
Kamalen kòrò, kamalenkòrò maa na, bèe y'i yèrè kè a kèbaa ye.
I bi nyininka dalilu la, i doncogo la, i sera ka don cogo di, i bi ko dò dila, o ni doncogo tè bèn, e sen bi bò a la.
I bi nyininka i ka dalilu la ani doncogo la, o bè segin ka laban ni ka cogo wèrè dila k'o fò.
O ni, n k'i nyininka, doncogo tè se ka nyuan bèn ka fò i sera ka don nin doncogo la, olu ti nyuan bèn.
U ye dugu bèe lajèrèlen fara nyuan kan tuma min na ni ka ban, maa o maa nana dinyè na, o nyininkèra. E ko i ta ye den ka garisègè ye, i sera ka don cogo di, jè donna i n'a cè cogo di, o tè se ka fèn fò.
O maa taa dò nalonnalon, o n'a fòcogo n'a kècogo tè bèn.
Ayiwa, o ko o tuma na, " an dun bi kè cogo di sa?
Jamana maa bèe lajèrèlen farala nyuan kan, bèe lajèrèlen y'i ka dalilu fò. A ma se ka kè maa si kelen ta ye. "
Faantannjè ani Faamanjè y'i to ka nin kuma mèn u sigiyòrò la.
U ko " an ka mago dilala.
An ka wuli, an ka taa! "
Ulu y'u bin o la minkènin, u nana, u ko " o tuma na, an nana, an ye kibaruya mèn jelikè ma, a ko: jelikuntigi!
A ko naamu!
A ko an ye kibaruya mèn, ko o tuma na, o dugumasa a n'an ka jamanatigi ko a denmuso bèka garisègè ta, ko a fòlen bè n'a kèra maa min ta ye, ko a bi furu o tigilamaa ma.
Kuma ye tinyè ye wa?
nyuannègènkan do?
U ko tinyè do.
A ko an ye jamana bèe lajèrèlen fara nyuan kan, an ma o tigilamaa si dòn.
Maa si ma se ka dalilu mina.
Maa si ma se ka fèn fò an ye, an b'a dòn, fèn min ye tinyè ye.
A ko wa an n'a mèn.
A ko ne terikè ta ye kònòbara ye.
A ko i terikè jumèn?
A ko Faamanjè.
A ko o ta ye kònòbara ye.
A ko an ta ye kònòbara ye.
A ko a ye dalilu d'an ma, min bè se ka kònòbara kè a ta ye, a y'o dalilu d'an ma.
E, a ko o tuma min na, n'a fòra ka fò ko o tuma na, ko Boliko denmuso npogotigi falen do, ko a kèlen bè ka so wolonwula k'o k'a bila a kònò, ko muso ti don, ko sanko cè, ne ni n terikè de y'an labèn ka bò an ka so ka sòrò ka laban ka na.
U ko o tuma na aw nana.
N'a fòra ka fò ko donso k'i bè nsiirin da kè, n'a fòra ko donso, ka fò o tuma na k'i bè ntalen kòròw da, o tuma na, a bè nsiirin min kan k'a fò an ye, n'a y'a sòrò o la, o tuma na nsiirin nyènama do, an b'a fè ka a lamèn.
N'a y'a sòrò o la, dalilu nyènama tè, a bè se ni k'o fò an ye, paseke dinyè kununko, maakòròbaw b'a fò an ye, ko bèe ye sababu sababu ye!
Ko bèe ye sòròdonna ye!
O ye jamana nsiirin kòròw ye, o ye jamana ntalen kòròw ye.
A kèra an ka jamana ninnu kan yan, a mènna, a tuma ye waati caman kè.
A y'a sòrò maa ko ma kè ten, maaw tè ko caman si dòn.
A tuma y'a sòrò tubabu ko t'an ka jamana kan, a tuma y'a sòrò mori sèbènni man ca.
Hakilitigi bè baara kè ni hakili ye, u bi nsiirin ni ntèentèn da k'olu fò mòo ye ka mòo nyènajè ka laban ka maana kunba kunba bò olu kònòna na.
Fèn min maa kè a fè ntalen ni nsiirin na, a b'o fò an ye.
Aw ye donsodenw ye.
Donso n'a fa, a bèe lajèrèlen ye donso kelen ye!
Donsonkòni minnu bè kan ka fò a ye, a bè ulu lamèn.
U ko o tuma na, baasi tè.
Nin ye dònkili kòròw ye.
Ko jirisinsan ni maasinsan, ko sinsan tè fara!
Ko jirisinsan ni maaninfinsinsan man kan!
Ko maaninfin nyuman banna an bolo!
A ko wa a ye a ka dalilu fò an ye.
U ko an nana tuma min na, musokòròba min bè, n k'i nyininka, n'a y'a sòrò o la, n'o sigilen bè yan, ale sigilen bè ka Sijama kòlòsi.
An nana ka na se musokòròba ma, an ko o tuma na, an ba Nyèkòrò, a de y'an bila ka na, ko an ka na ka na i sègèrè, a ka falekalama a n'a ka gesekalamaw b'a bolo, a b'a fè ka u yèlèma so kura la, a ko a b'a fè ni k'u yèlèma so kura la, a ko u bi yèlèma so kura la.
An nana tuma min na, an sòròla ka laban k'a fò e ye, ko an ba ko an ka na ka na funtun kalifa i ma.
Musokòròba ko, a ko hatè!
A ko o tuma na, an sòròla ka laban ka na ni an ba ka funtun ye, ka na ka n'o kalifa e ma.
I ko o tuma na, an ka don ni funtun ye so kònò.
Ne taara ni funtun ye, ka taa funtun in bila so kònò.
N terikè tun bà funtun in de kònò.
A ko n terikè ni npogotigi ulu de sòròla ka laban ni ka na ka kè nyuanjènyuan ye so kònò yenninò tile tan ni duuru.
N terikè bè so kònò yenninò.
E bi taa ni dumuni ye kuma min na, n terikè bè boli k'i dogo funtun kònò. "
Bèe ko " nin ye tinyè ye! " Bèe ko " nin ye tinyè ye!
Npogotigi kònòbaratabaa ye ninnu ye.
Npogotigi kònòbaratabaa ye ninnu ye. "
u sòròla ka laban ka jate lanyini ni ka na a jira o tuma na dugu masa la.
U ko " o tuma na, i den ka kònòbaratabaa ye ninnu ye, den kònòbaratigi ye nin ye. "
u donna dalilu la ka a nyèfò a ye, a ko " nin ye tinyè ye.
A ko ne yèrè jènna ni nin ye.
A ko wa a bi segin a kò sa, a bi taa ka taa furuworo tigè ka na, an ka na kònyò kè a ye.
Ala ye den in de kè a garisègè ye.
Kamalenkòrò, kamalenkòrò, o ye se ka nin nyuanna dabali siri, ka bò fo dugu fo dugu wèrè, ka na ni funtun ye, ka n'o ta k'o kalifa maa na, ko i ba ka gesekalama b'a kònò, e ba dun jènyuan kòrò ye o maa ye, nin fili bi maa bèe lajèrèlen sòrò!
Musokòrònin, lebu jugu t'i la! "
Musokòrònin sòròla ka laban k'i sen fila ta o la ni k'o da nyuan kan, k'i tègè ta o la ni ka kunberekuru ta ni k'u jò, ka sòrò ka laban ni ka nòngònkuru ta, k'o sigi kunbere kuru kan, k'a tègè tintiri ta ni k'o don a bonbon kòrò.
Maloya kolo girinyara a ma kojugu,
a ko " E, ne nyuanna baliku, ne ka se ka bila nin nyuanna ko kun na!
O tuma na, nin nyuanna ko ka se ka taa bò o kònò, ka ne malo faden jama na, ka ne malo baden jama na.
E, ne bi taa n ko mini? Ne bi taa n ja mini?
U ko musokòrònin ma sabali!
Ko bi maa sòrò min ka kunba ni nin ye, ko bi maa sòrò min kònò ka dun ni nin ye, ko bi maa sòrò min ka ca ni nin ye.
Maa kana to, karamògò, k'i bi taa ka t'i yèrè kun mago sa o la! "
u sòròla ka laban ni ka to o la. U ko " o tuma na, baasi tè. A ye taa woro tigè. "
Ulu taara ka taa woro tigè ka na n'o ye, k'u ka jelikè bila, ko " o tuma na, an b'a fè i ka taa ka taa an ka kònyòmuso bèn ka na a d'a ma.
Jelikè ko baasi tè, ne sònna o ma. "
Jelikè y'i bèn ka taa woro tigè ka se masakè ma.
Woro fila ni woro sabanan, u y'o bèe lajèrèlen kè kelen ye, ko " an ka teri, n b'a fè de ka nsiirindacèyòrò nyini.
O tuma na, n k'i nyininka, bèe lajèrèlen n'i dònyòrò do! Bèe lajèrèlen n'i dòndugu do!
Maa ye dòn fèn min na, i b'o baara kè.
I tè dòn fèn min na, i tè se k'o baara kè. "
U sòròla ka laban ni ka to o la sa.
Ni u nana woro tigè, u ye kònyòda labèn; kònyòda labènnen ni ka sòrò ka laban ka den ta ka taa ka taa a di muso cè ma.
U ko " o tuma na, i muso filè i bolo.
Maa m'a d'i ma, Ala de y'a d'i ma!
Dinyènafèn o fèn, sababu de b'a bèe lajèrèlen la, a ko fèn o fèn, sababu de b'a bèe lajèrèlen la.
Ala y'a fèn min latigè, jòn tè se k'o bali.
u ko o tuma na, dugu cèmisèn ani npogotigi bèe lajèrèlen k'i labèn, dununfòla, kònyò dònkilidalaw bèe k'i laban, a bè taa ka taa masakè den bila.
U ko an sònna. "
Dugu npogotigi y'i laban, dugu cèmisèn y'i laban, dugu musokòròba walan y'i laban, u bèe lajèrèlen ye minènw siri.
U y'o bèn, u ye kònyòdenw bila sira fè, u ye kònyòdenw bila sira fè kuma min na, kònyòden bèe lajèrèlen b'i twalaso bala, kònyòden kelen kelen bèe lajèrèlen b'i twalamisi bala, kònyòden bèe lajèrèlen, a bèe lajèrèlen n'a twalanpogotigi kelen kelen do!
U ko " an bè taa ka taa kònyò bila. Kònyò min nyuanna ma deli ni ka kè ban!
An bè taa ka t'o kònyò bila, kònyò min nyuanna ma deli ni ka bò ban!
An bè taa ka t'o kònyò bila. "
O tuma na, ba kèlen bè ka kosonkalanninnu da, ba kèlen bè ka damiyeninnu da, ba kèlen bè ka sangeninnu da, ba kèlen bè ka sanuninnu bila a kun, ba kèlen bè ka kirikèminènnu bila a kun.
A bèe lajèrèlen dalen bè a dama maa kun.
Kelen kelen, karamògò, n k'i nyininka, i b'i nyè fili fo i nyè dan, i t'i kun maaninfin dan la!
Ba sinamuso dalen bè kònyò kan, ka taa ka taa kònyò mantòn.
O dalen bè kònyò kan, ka taa kònyò mantòn.
Sogotòlò min maa na, o b'a fò k'a fò " n denmuso cèla do.
Ni ne ma fèn min dun bi, n t'o dun tun. "
O b'o sogotòlò dun.
Dègè min maa na, o b'o min.
" N den kònyòko do.
Ni ne ma fèn min dun bi, n t'o dun tun! "
Nònò kènè min maa na, o b'o min.
" Ni ne ma fèn min dun bi, n t'o dun tun! "
U sòròla ka laban ni ka to o la sa; sani ka dugujèdonon kasi, biranmuso kònò fununna.
Biranmuso kònò fununnen, o ye kogo ta ni k'i bin, o nana somaa tòw nyè.
O nanen somaa tò nyè sa, n'a kèra, i n'a fò o tuma na kònyòdenw ye tile kè, tile kèlen, u ye kònyòminènw woloma.
Kònyòminèn wolomanen, n'u ko " baasi tè, an bi na so. "
Fèn minnu fòra, u y'o dantigè den fa ye. Ko " o tuma na, nin ka segin an bolo. "
U fòra tuma min na, o kalakònòshyè ni ka taa a bila, o tuma na, a dòlòbarako la, ni ka taa a bila, o tuma na, a furubanbòrèw la, u ye nin bèe lajèrèlen jate, ni k'o di maa na.
Ko " a ye na ni nin ye, a ka na ka n'o di somògòw ma. "
Npogotigi tolen b'a ka furu la. U sòròla ka laban ni ka na o la.
N'u bi na so, musokòròba sòròla ka laban ka den ba tigèluma, ko an kòni ka taama diyalen!
Ko bobara ma an kènyè!
Ko an kòni ma kogo jan ŋanamu, ko bobara ma an kènyè!
O de la sa, u sòròla ka laban ni ka nin cè fila nin bèe, ni o ye Faamanjè ani Faantannjè ye, ulu de ye nin nsiirin...
Maakòròbaw ye o de jira an na, ka fò ko nin de dara ulu donsokè cè fila la, ulu cè fila de ye nin baara in kè.
O baara de sera yòrò min na sa, komi a baara nògòyara, an b'a fè ni k'a bila yan.
Maa mana a kè ko o ko la, i bi n'a fò, maa do!
Nin dara fòlòfòlò maakòròbaw fè, N'a fòra o la maakòròba maakòròba nyèna, o b'a dòn ka fò k'o tuma na ko dinyè baara kunbaw do, ko a kèbaa ye a kelen kelen kè.
An b'a bila su in na.
[masakɛ kunatɔ.]
ko faamakɛ dɔ tun be yen.
a ko ko a be seliba kɛ ka misiw faga, ka sagaw faga.
ko a be kungosogo bɛ wele u ka na ka dunun fɔ ka dɔn kɛ.
o kɔ u be dumunni kɛ, ko kungosogo bɛ ka dunun dlan ka na ni o ye.
kɔrɔsuruku o tagara i da ka a kɛ sunɔgɔ ni tlonkɛ ye.
ale ma dunun dlan.
dɔgɔsonsan o ye a ka dunun dlan.
a be to ka a ka dunun siflɛ ka o fɔ ka dɔnkilinin dɔ da:
o deriba deriba deriba, masa bolo kurunin,sen nin kɛ tebeneke, masa nyɛji bɔ.
barisa faamakɛ min tun ko a be seli nin kɛ, o tun ye kunatɔ de ye.
ɔ!
bɛ dun ye a dɔn kunatɔw, u bolo bɛ tigɛtigɛlen do, u senw tigɛlen do, u nyɛji be to ka bɔ u yɛrɛ ma.
ɔ!
e kɔrɔsuruku, e tlalen e ka su ni e ka yaala la !
e nana sa, e nana a sɔrɔ :
sonsannin be ka a ka dunun siflɛ.
a ye i kan to sonsannin ma :
a!
ne ma dunun dlan dɛ.
i be na i ka dunun di ne ma, ni o te, ne tena se ka taga faamakɛ ka seli la.
dɔgɔsonsan ko:
ni ne ye n ka dunun di i ma, ne be taga cogo jumɛn?
a ko a!
o ye i ka ko ye, ne te a dɔn.
nka i be i ka dunun di ne ma, ni o te, ne be i ju ci kosɛbɛ.
dɔgɔsonsan fana ye a dunun di suruku ma ten.
o ma suruku bɔ dɛ, a ko:
ɛ!
dɔnkili dun ?
i te dɔnkili fana fɔ n ye wa?
a!
dɔgɔsonsan ye a dege dɔnkili la, ko ni i be a fɔ, i be i ka dunun fɔ.
i be i dɔnkili nin da:
o deriba deriba deriba masa bolo kulunin, sen nin kɛ tebeneke, masa nyɛji bɔ.
a ko ɔ!
o kɔni ka di sa.
ɔ!
a ye a ka dununfɔ dege ka o dɔnkili nin dege fo a be i panpan.
dɔgɔsonsan o tagara dunun wɛrɛ dlan ka dɔnkili kura wɛrɛ dlan.
o dɔnkili kura o tun nin ko:
kɔrɔsuruku be faama nɛni sa, kɔrɔsuruku be faama nɛni sa!
u ye u ka fɛnw bɛ labɛn sa fo ka seli nin don se, don min u tagara faama nin bara.
bɛ tun be dunun fɔ la sa.
kungosogo bɛ nana, u be dunun fɔ yɔrɔ bɛ.
nka faamakɛ o tora ka dunun fla ani dɔnkili fila mɛn, o fɔra a tlo la.
a ko :
ko u ka dunun bɛ lajɔ, ko dunun fila be yen ko o de ka di ni bɛ ye, ko a be a fɛ ka o de mɛn.
a!
ɛ!
u ko o dun ye jɔn ka dunun ye?
o ye jɔn ka dunun ye?
ni o kɛra mɔgɔ min ka dunun ye, o be i diya dɛ, barisa faamakɛ be na fɛnba de di o tigi ma.
ɔ!
a ye kɔrɔsuruku ka dunun mankan ani o dɔnkilifɔcogo, ani dɔgɔsonsan ka dunun fana o mankan, a ye olw fla fɔ, ko a kan be olw fla de ma.
suruku sa o nison diyalen be fo a be i panpan, a!
ko a ye a ye, ko ne ka dunun diyara bɛ ta ye, ko u be na misi nin di ne kelen ma, n be a nyimi fo ka n kɔnɔ fa.
misi ni saga min fagara, n kelen be na a bɛ dun.
ayiwa, faamakɛ ko u ma :
o kuma aw ka aw ka dɔnkili da.
ɔ!
kɔrɔsuruku ye a ka dunun fɔ:
deriba deriba deriba !
masa bolo kulunin, sen nin kɛ tebeneke, masa nyɛji bɔ.
dɔgɔsonsan ko:
kɔrɔsuruku be faama nɛni na, kɔrɔsuruku be faama nɛni na.
faama ye mɔgɔw wele sa, ko u ye na kɔrɔsuruku minɛ.
o bɛ la, suruku ni a ka nalonaya, a ma dɔn ko u tagatɔ do ale bugɔ wali ka ale faga dɛ.
a nisɔn diyalen fo a be a fɔ:
ɔ!
i ye a ye, ne de ka dunun ka di ni sonsan nin ta ye.
u ye n minɛ !
n kelen be taga misi nin dun fo ka n kɔnɔ boli.
u ye a minɛ sa, u ye juru ta ka bere ta.
e!
sonsan ko a ma :
ko ɛ!
ko juru min nin bere min talen, ko o dun be kɛ di?
ko ɛ!
juru, u be o kɛ ka n siri kosɛbɛ walasa n ka misi dun fo ka n fa.
bere, u be o kɛ ka misi gosi, n ka a kolo bɛ cici, n ka se ka olw kolo bɛ nyimi.
u ye kɔrɔsuruku minɛ ka bere ninw bɛ kɛ ka a gosi fo ka a faga.
o ye a bannen ye.
nyè kènèya sabatili walew
kuma nyèbila
nin gafe in ye kunnafoni sèbèn de ye dugu misènw dògòtòròw bolo, min bè se k'u dèmè u ka baara la, ni nyèdimi banaw donna u bara.
gafe in kònò kow labènnen don cogoya la, walasa ka fèerèw sòrò nyèdimi banaw gèlèyaw latèmèni na, bana minnu bè ka dugu kònò mògòw nyògòri don o don.
an da sera jòrènankobaw de ma, k'an sinsi taamashyèn gèlènw kan, minnu dònnen don banabagatò n'a kèrè fè mògòw fè.
dugu misènw dògòtòròw ka baarakè minènw tè bèrè ye: banabagatò nyininkali ni lajèli nyè gansan na, o ye bana sidòn cogoya ye, min dòròn pe de bè se ka waleya u fè.
o de kosòn, an y'an sinsi kunnafoniw kan, minnu bè se ka sòrò dògòtòrò ni banabagatò ka baro sen fè bana sòrò cogo kan, ani dògòtòrò bè se ka taamashyèn minnu lakòlòsi, banabagatò lajètò.
a ka ca a la, taamashyèn caman lajèlen bè nyògòn sòrò jankarotò kelen kelen bèe la, minnu ka kan ka lajè ji nyèmajòlen na dògòtòrò fè.
o la, i b'a lajè:
gèlèya in ju bòra mun na? . juguya bè hakè jumèn na?
mun ka kan ka kè? . laadilikan jumènw bè di? . bana in bè furakè cogo di? . banabagatò ka kan ka taa dògòtòròso la, walima a bè se ka furakè dugu kònò?
nin kunnafoni gafe in tilacogo filè nin ye:
1. yòrò fòlò: nyèkisè yòrò kelen kelen bèe n'a tògò bè yen. n'an ko nyè yòròw, minnu bè ye nyè gansan na, olu de ko don. o kunnafoni bè di k'a ta nyè 5 la fo nyè 8.
2. yòrò filanan: minènw ni fura minnu ka nyi dugu misènw kònò, ni dugu kònò mògòw bè se ka baara kè n'olu ye don o don, olu kofòlen don yen.
o kò, nyè lajèli cogo fana jiralen don yen.
3. yòrò sabanan: taamashyèn minnu lakodònnen don kosèbè, an y'an sinsi olu kan, k'a pereperelatigè, min ka kan ka kè:
nyininkali,
lajèli,
fèerè sirili.
yòrò fòlò
nyè yòrò kelen kelen
1. an k'an dege nyè yòròw dònni na.
i bè mògò dò lasigi k'a nyèsin i ma. o kò, i b'i tilen a tigi ma, k'i nyè coron a tigilamògò nyèw la.
i b'a fò a ye, a k'a nyèw yèlè, k'u datugu.
sanfè nyèwolo dugu ma nyèwolo nyèkonkosiw nyèsiw.
tinyè yèrè la, a nyèwolow de bè waga.
nyèwolow ye nyèda nyuguw de ye, minnu bè nyèkisèw lakana, ani k'u nyigin ni nyèji ye.
siw minnu bè nyèwolow jòjanw fè, olu bè wele ko « nyèsiw ».
nyèsiw ka kan ka magaya.
u man kan abada ka maga nyèkisè la.
« nyèkonkosiw » ye siw ye, minnu bè san fè nyèwolow ni ten wolo cèfara.
mògò min sigilen bè k'a nyèsin i ma, i k'i madon a la.
sisan, i k'a nyè kelen lajè konyuman.
i nyè bè mun na?
nyè ye fèn kulukutulen de ye.
nka, a yòrò min bè nyèfè, n'o bè nyèwolow ni nyògòn cè, an bè se k'o dòròn de ye.
a tò dogolen don nyèdingè kònò (o ye wo sennen de ye nyèda kolo kònò).
nyè yòrò min bè ye an fè, an bè se ka fèn fila ye yen, minnu nyèw tè kelen ye:
cèmancè la, filantèrè koorilen dò bè yen, yeli bè kè min fè, n'a bè wele ko « yeelen donda ».
a ni mòntòrò wèrè bòlen don nyògòn fè.
ale de b'a to yeelen bè don nyè kònòna la.
yeli min bè k'a fè, o de b'a to an bè se ka nyèfin ye, min nyè dibilen don tuma caman.
cèmancè wo dò bè nyèfin na, min koorilen don konyuman, k'a fin kirikiri, ni bana foyi tè nyè la.
o wo tògò « nyèmògònin ».
an bè se ka nyè fan tò min ye, o jèlen don.
o ye « nyè jèman yòrò » ye.
tinyè yèrè la, falakanin dò de bè nyèkisè kan, n'a bè wele ko « nyèfalaka ».
nyèfalaka kelen in de dalen don nyèwolo yòrò dogolen kònò.
2. mun bè nyè kònò?
ji suguya fila de bè nyèkisè kònò, minnu b'a kè fèn kulukutulen ye.
fèn wèrèw b'a kònò, minnu b'a to, an bè yeli kè k'a nyè.
mansin ni minèn wèrèw bè yen, minnu bè se ka dògòtòròw dèmè ka yeelen sigi nyè kan, walasa a yòrò dogolenw bè ye cogo min k'u lasaa.
i k'i hakili to a la ko:
ni bana tè nyèkisè la,
yeli bè kè tuma bèe a yeelen donda fè,
nyèmògònin koorilen don, k'a fin kirikiri.
walasa nyèkisèw ka to kènèya la, fo.
nyèwolow ka se ka yèlè ka tugu,
nyèsiw man kan ka maga nyèkisè la.
yòrò filanan
nyè lajèli
dugu kònò mògò bèe ka kan ka dugu dògòtòrò ka baarakè yòrò dòn.
tile yeelen ka kan ka don nyèw lajèli so kònò.
a so kònòna bèna furan k'a jè sanni banabagatòw ka na, ka dimògòw ni fènnyènama wèrèw gèn tuma bèe.
lajèli bè se ka kè kènè ma yòrò jèlen na, suma bè yòrò min, k'a kòdon finyè ni gòngòn na.
a ka kè yòrò ye fana, baganw tè se yòrò min na.
baabu 1
dugu dògòtòrò ka minèn
cogo bèe la, fo i ka nin minènw sòrò:
tasale kelen, tasa kelen, ani ka ji saniyalen dò sigi i bolokòrò (ji sènsènen walima ji wulilen).
safunè.
tòròsi kelen, an'a kabaw.
kèmèsu kelen.
nyèsibòlan kelen.
tasa jannen kelen, furakèli minènw bè bila min kònò.
dugu dògòtòrò ka kan fana.
ka jikalayalan dò sòrò a bolokòrò, a mago bèna se ji wulilen min ma, walasa k'o kalaya.
ani jisaniyalan dò (odezawèli), walasa ka ji nògò bò a la.
baabu 2
dugu dògòtòrò ka furaw
don o don baara siratigè la, furaw ni furakèminèn minnu wajibiyalen don i bolo, olu filè:
nyèdimi tulunin min bè banakisè faga.
i n'a fò: « pomadi orewomisini » (1%).
nyèdimi furajiw butelininw, minnu bè sòrò faramansi la, n'u bè wele ko « koliriw »
witamini A furakisèw.
an bèna u tacogo n'a waatiw dòn a tuma la.
joli furakèli n'a sirili kama:
bandiw ni kònpèrèsiw.
kòorimugu o bè lasagon yòrò nyuman na, gòngòn kana da a kan.
bandikòliman.
an bèna joli furakèli n'a siricogo dege.
i k'i hakili to a la ko:
nyèdimi tulunin baraw ni nyèdimi furaji butelininw bè datugu tuma bèe, n'an tilala furakèli la n'u ye.
fura nafamaw ka kan ka kè dògòtòrò kòrò tuma bèe.
sanga ni waati bèe, a ka kan ka furaw nyini, ka bila a bolokòrò.
furaw bèna labèn ani k'u lasagon suma la, gòngòn ni sanji kan'u sòrò.
furaw bèna bila dugu faramansi buwati kònò, walasa denmisènninw kana se u ma.
baabu 3
nyè lajèli cogo
1. n'i b'a fè ka banabagatò ka dannaya sòrò, i b'a bisimila konyuman ni mògòsèbèya ye.
a bè jòrèla min na a nyèw fan fè, i b'a nyininka o la, ani kabini tuma jumèn dimi b'a kan.
tuma min a bè k'i ka nyininkaliw jaabi, i b'a yèrè kècogoya kòlòsi, ani k'a nyèw lajè.
2. sanni i ka lajèli daminè, i k'i tègè ko ni ji saniyalen ni safunè ye.
mun na, ji saniyalen wajibiyalen don?
bawo, ji ye dinyè taalan ye cogo min, a bè se ka yèlèma fana, ka kè bana caman ju ye.
banakisè dòw bè don hadamaden farikolo kònò ji de fè.
ji saniyalen bè sòrò cogo di?
n'i b'a fè ka ji nyuman sòrò f'i k'a dòn ko:
funteni bè banakisèw faga.
o tuma, i bè ji kalaya miniti 10 nyògòn kònò.
jikalan bè minèn min kònò, i b'o datugu, o kò, ka ji bila, a ka sumaya, sanni i ka se a ma.
odezawèli bè banakisèw faga.
i bè odezawèli kudu fitinin nyè kelen kè ji litiri kelen kan.
o kò, a bè to, fo miniti 30 ka tèmè, sanni ka se o ji ma.
o ji bè kè tègè koji ye, o tè kè ji minta ye.
mun na, i b'i tègè ko?
i bè banabagatòw lajè ani k'u furakè n'i tègèw de ye.
i tègèw tè ban nògòw ni fèn jugu wèrèw la.
o de kosòn, banakisè caman b'u la.
n'i m'i tègèw ko, sanni ka banabagatò lajè, wali k'a furakè, a ka ca a la, a bè kè sababu ye k'a ka bana juguya.
3. ni banabagatò nyèw nògòlen don, wali k'u nòrò, i b'u ko ni fini saniyalen dò ye (wali kònpèrèsi), i bè min su ji nyuman saniyalen na.
i k'i kòlòsi fèn kelen na:
i kètò ka banabagatò nyèw ko, i y'i tègèw nògò.
i k'i tègè ko tugun.
4. i ka kan ka nyininkali min jaabi, o de ye k'a dòn ni banabagatò bè yeli kè k'a nyè.
i b'i mabò a la ni mètèrè 6 nyògòn ye.
i b'a fò a ye, a k'a numan fè nyè datugu (i n'a fò, a jiralen bè cogo min ja kan).
a b'a tègè panpalan dòròn da a kan, nka a kan'a digi nyè kan.
o cogo la, i bè kinin fè nyè lajè.
i b'i bolo kòròta, k'a bolonkòniw jira a la, kelen kelen, a mana min ye, a k'o da fò: bolonkòni 1,2, 3,4, walima 5.
i bè kòlòsili kè, n'o y'a sòrò, banabagatò y'i ka nyininkaliw faamu (i bè segin wale in kan sinyè caman).
i b'a nyini a fè, a k'a kinin fè nyè fana datugu o cogo kelen na, ka dò in lajè.
i k'i hakili to a la ko:
ni banabagatò tè se ka bolonkòniw dan, mètèrè 6 nyògòn hakè la i n'a cè, o kòrò ye ko a ka bana ka jugu.
5. nyèkisèw lajèli waati sera:
i b'a nyini banabagatò fè, a k'a sigi k'a nyèsin i ma.
i bè nyèwolow lamagacogo lajè, ani nyèsiw taafan.
i b'i ka tòròsi mènè, ka banabagatò nyèwolow waga i bolonkòni fila cè ma, o kò,
nyè jèman yòrò lajè kosèbè,
a ni yeelen donda (yeli ka kan ka se ka kè min fè, n'a nyiginnen don fana),
a ni nyèmògònin (min ka kan ka koori, ani k'a fin kirikiri, ni nyèfin b'a cè ma).
i k'i kòlòsi:
bana dòw b'u dogo san fè nyèwolo jukòrò.
6. n'i b'a fè k'o banaw dòn, fo i k'i dege nyèwolo wolokili la, k'a sòrò, i ma banabagatò tòorò.
ja minnu filè, olu bè nyèwolow wolokili cogo nyuman jira i la.
i b'i dege san fè nyèwolo wolokili la: i ka kan k'o dòn, i ko dòn ni tègèrè.
tuma o tuma, n'i b'a fè ka denmisèn dò nyè lajè, i b'a nyèwolow woloki.
7. denmisènw nyè lajèli.
denmisèn min bè siran, n'a t'i sigi yòrò kelen, o lajèli ka gèlèn.
nka, o kòrò tè ko an k'a nyèw lajèli dabila.
ja 3 minnu filè jukòrò, i ka kan ka min kè o denmisèn suguya la, ja ninnu b'o de jira i la.
i k'i hakili to a la ko:
i bè banabagatò nyininka ka mèen a nakun na i bara.
i b'i tègèw ko konyuman, sanni i ka banabagatò lajè.
i bè banabagatò nyè fila bèe lajè, hali n'a y'a jira k'a nyè kelen dòròn de b'a dimi.
ni den bè kasi k'i yèrè tufa-tufa, o kòrò tè ko i kan'a lajè.
i kana nyinè k'a sanfè nyèwolow woloki.
yòrò sabanan
nyè banaw
nyèkisèw tinyè ka teli.
bana caman bè se k'u sòrò, minnu bè daminè, - n'an y'an nyèw tereke n'an tègè nògòlenw ye, walima ni fini nògòlen ye.
n'an t'an nyèw lakana k'an to baara juguw la.
n'an tè balo nafamaw dun.
n'an bè kòrò ka t'a fè.
ni banakisèw donna nyèw kònò, walima ni kasaara y'u sòrò, taamashyèn kelen walima taamashyèn caman bè se ka ye nyèkisèw kan:
nyèji bè bò, wali nyèw bè nòrò.
nyèkisèw bè bilen.
dimi bè don nyèw la.
nyèkisèw tè yeli kè ka nyè, wali u tè yeli kè fewu.
nyèkisèw bè kunbaya.
nyèkisèw bè taa kalamènè fè.
ni banabagatò bè na i bara, taamashyèn min b'a tòorò ani k'a jòrè kosèbè, a b'i sinsi o de kan.
a bè se k'a fò i ye ko: « n tè sunògò, bawo, n nyè bè n dimi kosèbè. ».
n'i b'a lajè, i b'a sòrò, a nyèkisèw bilennen don, wa a nyè da goyalen don.
banabagatò m'a bèe fò i ye.
lajèli de y'i dèmè ka bana in taamashyèn wèrèw ye.
i k'i hakili to nin na:
taamashyèn caman bè nyògòn sòrò bana kelen na.
taamashyèn dò bè se ka dò wèrè dogo (i n'a fò, nyè mana nògò k'a nòrò, o b'a bilenya dogo).
i kana banabagatò lajèli dabila n'i ye taamashyèn kelen dòròn ye a nyè kan.
taamashyèn wèrèw bè sòrò a kan.
n'i b'a fè ka taamashyèn bèe ye,
i bè nyininkali kè,
ka banabagatò lajè.
taamashyèn caman bè se ka nyògòn sòrò bana kelen na, minnu b'a to, a bè sidòn, ka tògò d'a ma.
nin yòrò in na, nyèdimi minnu bè dugu kònò mògòw jòrè, an b'an dege olu faranfasiyali la.
an bè minnu pereperelatigè, o ye:
nyèdimi minnu bè se ka furakè ani k'u kòlòsi dugu kònò,
nyèdimi minnu a kan ka furakè wajibiya la dògòtòròso la.
i k'i hakili to a la ko:
n'i ma bana sidòn, i tèna se k'a furakè.
i kana siga: i ka banabagatò bila ka taa dògòtòròso la.
waati jumèn ani cogo jumèn dògòtòrò ka dèmè bè nyini?
dògòtòrò n'a ka dònniya sòròli wajibiyalen don tuma caman, walasa banabagatò ka se ka kènèya.
o tuma, i ka kan ka a ka baarakè yòrò dòn.
a fana ka kan k'i dòn.
1. se ka kan ka kè dògòtòrò ma tuma jumèn?
i bè banabagatòw bila ka taa dògòtòròso la, n'o y'a sòrò:
i ye bana juguman taamashyèn ye nyè kan.
gèlèya min bè banabagatò kan, i t'o faamu, wa fura min ka kan fana ka kè a la, i t'o dòn.
ni nògòya tè ka don banabagatò ka bana la, tile 3 kònò a furakèli daminèlen kò.
ni finyè bana de donna dugu kònò, mògòw bè min yèlèma nyògòn fè, i bè ci bila dògòtòrò ma joona.
2. dògòtòrò ka dèmè nyinini n'a sòròcogo.
fèerè saba de b'o la, minnu bè tali kè bana juguya la:
fòlò: fèerè fòlò bè waleya joona (ni nyè dimi ka bon, ni nyè balala ka fiyen, walima n'a joginna).
taa bè kè ni banabagatò ye joona dògòtòròso la, min ka surun.
ni bolifèn dò bè dugu mògò dò bolo, a kèra wotoro ye, wali jikankulun, wali mòbili, i b'o ka dèmè nyini.
n'o mògò tè yen, i b'i jò sira da la, ka mòbili fòlò lajò, min bè tèmè i ka dugu fè.
ni banabagatò ka kan ka lada a kò kan, a taatò dògòtòròso la (nyè mana jogin), i bè mògò d'a kan, walima i yèrè bè taa n'a ye.
i b'a nyèfò mòbili bolila ye, a k'i jan to banabagatò la, bawo a ka bana ka jugu.
ni banabagatò bè ta mògòdoninan na (n'o bè wele tubabukan na ko « barankari »), fo a ka kè barankari fèrèlen ye.
banabagatò kana bila tile la ka mèen.
filanan: fèerè filanan tè teliya ko ye.
nka, banabagatò kòni ka kan ka taa dògòtòròso la, walasa a ka lajè ani ka furakè (ni nyè da goyalen kòrò don, walima ni falaka b'a kan...).
somògòw bè banabagatò tali labèn dògòtòròso la n'u seko ye.
i bè bataki ci dògòtòrò ma, ka bana maana bò a ye (a sòròcogo).
i b'a sègèsègè ni banabagatò y'i ka laadilikanw bò u sira fè, n'a taara dògòtòròso la.
i bè segin ka banabagatò lajè, n'a seginna dugu kònò.
sabanan: fèerè sabanan, o bè waleya ka bèn ni bana cogoya ye.
o la, i bè dògòtòrò nali makònò dugu kònò.
o bè kè n'a y'a sòrò, banabagatò tè se ka bò a nò na (kasaara juguba, walima mògòkòròba min cogoya man nyi...), walima ni bana yèlèmata donna dugu kònò (nyòninsan, baganmanyèdimi...).
i bè ciden bila ka taa dògòtòròso la.
a bè taa ni sèbèn ye, bana walima banabagatò cogoyaw bè min kònò, n'a bè dògòtòrò nakun bò.
i k'i hakili to a la ko:
i man kan fewu ka denmisèn bila ka taa dògòtòrò nò fè.
i hakili jakabò nin kan:
ni dugu siraw ma labèn k'a nyè, bolifèn bèrè tè se ka tèmè u fè.
banabagatòw laseli bè gèlèya dògòtòròso la.
dògòtòròso mògòw fana tè se i ka dugu kònò tuma caman.
o tuma, a' y'aw ka siraw baara k'u ladon, samiyè mana ban: o la, aw na furakè k'a nyè.
sanni banabagatò ka taa dògòtòròso la, a ka kan ni furakèli min ye, i k'o k'a la:
koliriji tònili,
walima tulunin kèli nyè la,
ani ka pansiman jèlen k'a la.
baabu 1
nyèji bè bò, wali nyèw bè nòrò
nyèjiw bè nyèkisèw nyigin.
ni nyèkisèw cogoya ka nyi, u bè yelenku.
nka, ji foyi tè jigin dafuruku fè, fo n'o y'a sòrò an bè ka kasi (walima tuma dòw, n'an bè ka yèlè).
ni bana ye nyèw sòrò, a ka ca a la, ji dò bè bò a la, min bè se ka caya wali ka dògòya.
o ji bè se:
ka jè, iko ji gansan: o ye nyèjiw ye.
ka du k'a kè nèrèmuguman ye: o ye nèn ye.
tuma dòw, i tè nèn ye.
nka, nyèsiw bè nòrò, nyèwolow yèlèli ka gèlèn, a bè i n'a fò, nyèkisèw nògòlen don, u bè dimògòw wele.
1. nyininkali minnu ka kan ka kè:
i b'a nyini ka nyèji bòli don fòlò pereperelatigè.
o kò, i bè nin nyininkaliw kè:
bana donnen don nyè fila bèe la wa?
nyèjibò balala ka kè, walima a daminèna dòònindòònin?
n'i wulila sògòma, o b'a sòrò i nyèw nòròlen don wa?
nyèw b'i dimi wa?
ni banabagatò ko « ònhòn », i b'a nyininka, u b'a dimi cogo di?
(i n'a fò cèncèn bè ka wolowolo nyèwolo jukòrò?
i n'a fò nyèw bè k'a ŋènyè, walima k'a sògòsògò?).
banabagatò ni mògò wèrè bè nyògòn kan, min tun nyè nòròlen don, walima min nyè nòròlen don hali sa?
banabagatò ka baara ye mun ye?
2. banabagatò bè lajè cogo jumèn?
i b'i tègè ko ni ji saniyalen ni safunè ye.
ni banabagatò nyèw nyiginnen don, i b'u jòsi.
n'u nògòlen don, k'u nòrò, i bè nyèbow bò nyèsiw la, ani ka nyèw ko ni kònpèrèsi ye (walima fini jèlen dò), o sulen ji wulilen na.
nafaba bè ji bòta nyè kècogo la.
i k'i hakili jakabò:
ji bòta dulen don, k'a kè nèrèmuguman ye: o ye nèn ye.
ji bòta jèlen don, i ko ji gansan: o ye nyèjiw ye.
banabagatò nyèw labènna lajèli kama.
i hakili to nin na ko:
i tègèw nòròkòra nèn fè.
i k'u ko sinyè filanan na.
i ka kan ka taamashyèn jumènw nyini?
i bè taamashyèn naani ninnu nyini:
nyèsi dò bè maga nyèkisè la.
nyèkisèw bilenya.
nyèyeelendonda lafinni.
buguri (walima fènnyènama dò) yeli nyèkisè kan, walima u dogoli nyèwolow jukòrò.
3. miiri ka kan ka taa bana jumènw na?
an bèna an dege banabagatò bònyògònnali la, minnu bè se ka furakè dugu kònò, ani minnu ka kan ka taa dògòtòròso la.
an ka nin gèlèya wòorò ninnu jateminè:
fòlò: nyèsiw bè jòsi banabagatò nyèkisè la.
filanan: denmisèn wali mògòkòròba dò bè ka nyèji dulen caman bò.
sabanan: nèn caman bè ka bò denyèrènin dò nyè la.
naaninan: nèn bè to ka bò, ka jò.
kurukuru misèn jèmanw bè ye san fè nyèwolo wolokilen kan.
duurunan: nyòninsan mana den sòrò, nyèjibò bè na a la.
wòorònan: lajèli senfè, buguri yera nyè kan.
gèlèya fòlò
ji bòta jèlen don.
nyèsi kelen walima nyèsi caman bè jòsi banabagatò nyèkisè la.
i ka kan ka min dòn:
bana daminè la:
nyèji jèlen don k'a kè jima ye, .
nyèsi mana maga nyè la, a b'a dimi.
o kò:
nyèkisè bè bilen,
banabagatò b'a nyè tereke tuma bèe n'a tègèw walima ni fini dò ye.
banakisè wèrèw bè don nyè la,
nyèji bè du, o ye nèn ye.
nyèwolow lajètò, i b'a kòlòsi ko nyèsi dòw jèngènna k'u ja: u bè maga nyèyeelendonda la.
o de bè na ni dimi ni nyèjibò ye.
2. i ka kan ka min kè:
fèerè fila de bè yen:
nyèsi kelen wali fila bè maga nyèkisè la.
i bè nyèsibòlan ta.
i b'a ko konyuman ji wulilen na, i ye odezawèli dò kè min na (kudu fitinin nyè kelen bè kè ji litiri kelen na).
i bè banabagatò lasigi k'a nyèsin i ma.
i bèna min kè, i b'o nyèfò a ye.
o tuma, a hakili bè sigi.
i b'i tègèw ko.
i bè nyèsi bòn, k'a sòrò a ma kari. i b'a bòn a ju fè, fo nyèwolo kèrèfèla la.
i bè koliri tòni ko fila kè nyè kan, sinyè saba tile kònò, fo tile wòorò ka dafa.
nyèsi caman bè maga nyèkisè la, nyèyeelendonda filèlikè yòrò lafinna.
a ka ca a la, o ye muso baliku ko ye.
o ye bana juguba de ye, min bè se ka nyèjalandimi gèlèya.
o mana gèlèya, o bana bè wele ko: « nyèjalandimi kògòlen ».
woperasòn bè nyèjalandimi kògòlen kènèya, k'a ban pewu.
i k'a to i hakili la ko:
banabagatò bè kè fiyentò ye, n'a nyè ma furakè joona.
i kana sumaya banabagatò laseli la dògòtòròso la.
nyè furakè dògòtòrò mana a nyè wopere, a bè kènèya, a nyèw bè kisi.
3. i ka kan ka laadili min kè:
a ka ca a la, bana in bè musow de minè.
tuma dòw, u t'a fè ka bò dugu da fè, ka taa u furakè.
i k'a nyèfò u ye, ko u ka yèrèlabila ye farati koba de ye, bana in siratigè la.
i k'u laadi, u ka taa u nyè wopere.
wopereli kòfè,
u nyèw tèna ji bò bilen,
u nyèw tèna u dimi bilen, wa foyi tèna fara tugun nyè da goyali kan.
gèlèya filanan
denmisèn dò wali mògòkòròba dò nyèji ka ca, wa, a dulen don fana.
o bana min ka ca an bara, o bè wele ko « baganmanyèdimi ».
tègè nògòlenw ni fini nògòlenw de b'a banakisèw lase an ma.
1. i ka kan ka min dòn:
nyèkisèw bilennen don (baabu min b'o kan, i k'a lajè).
banabagatò ko a degunnen don, i n'a fò cèncèn bè ka wolowolo a nyèwolo jukòrò.
nèn bè ton nyògòn kan, o kò ka jigin dafuruku fè.
nyèw nòròlen don, i mana wuli sògòmada fè.
nyè bè yeli kè k'a nyè.
n'o baganmanyèdimi ma furakè, gèlèya wèrè bè don a sen kòrò: se bè kè nyèyeelendonda ma, fo k'a filèlikè yòrò lafin.
i k'i hakili jakabò ko.
mògòw bè baganmanyèdimi yèlèma nyògòn fè.
2. i ka kan ka min kè:
i b'i tègèw ko, o kò i bè banabagatò nyèw ko.
i bè pomadi tulunin kè nyè fila bèe la.
(n'i bè pomadi tulunin kè nyè la, a bara man kan ka maga banabagatò nyè la abada).
i bè segin o furakèli in kan sinyè saba tile kònò (sògòma, tilegan, ani su), tile saba kuntaala kònò ka tugu nyògòn na.
ni furakèli tile saba dafara, i b'a nyini banabagatò fè, a ka na i bara tigunin.
i bè segin k'a nyèw lajè.
cogoya fila bè yen:
nyè tè nòrò bilen, a tè ji bò, wa a dimi nògòyara.
i b'a fò banabagatò ye, a ka tèmè ni furakèli ye tile saba kònò tuguni.
nyè bilennen don hali sa, a bè to k'a dimi.
i bè banabagatò bila, ka taa dògòtòròso la (bolifèn fòlò fè, min bè aw ka dugu cèci).
bawo, i b'a sòrò, baganmanyèdimi tè.
i k'i hakili jakabò:
ni baganmanyèdimi bè nyè min na, pansiman man kan ka k'o la abada.
3. i ka kan ka laadili min kè:
baganmanyèdimi ye bana ye, min yèlèma ka teli.
n'a yèra mògò kura la, i b'o tigi furakè teliya la (sanni o tigilamògò k'a jènsèn dugu kònò).
i b'a nyini dugu mògòw bèe fè, u ka saniya wale naani ninnu bò u sira fè, n'o ye:
tègèw jèlenya
nyèda jèlenya
so jèlenya
dugu jèlenya.
i bè nògò ni dimògòw jòyòrò nyèfò cèw ni musow ni denmisènw ye baganmanyèdimi jènsènni la.
i hakili jakabò:
ni baganmanyèdimi ma furakè a tuma la, a bè kè bana juguba ye.
bèsèya bè mògò kisi baganmanyèdimi ma.
gèlèya sabanan
nèn caman bè ka bò denyèrènin dò nyè la.
denyèrènin ka baganmanyèdimi ye bana jugu ye tuma bèe.
1. i ka kan ka min dòn:
denyèrènin tè se k'a nyèw yèlè, nèn bè ton nyògòn kan.
a wololen kò tile sabanan, a nyèwolow bè funun, ka nèn caya kosèbè.
ba de b'o baganmanyèdimi bila a den na (k'o sababu bò cènimusoya bana dò la, cè ni muso bè min yèlèma nyògòn fè n'u jènna dalan kan).
i hakili jakabò.
n'i ma o den masina furakè dòròn, a bè kè fiyentò ye.
n'a ma furakè k'a nyè, wali ka furakè fo k'a sarati dafa, o fana ye farati koba ye.
2. i ka kan ka min kè.
ni bana taamashyènw dalen don kènè kan,
i bè nyèw ko, tuma o tuma, ni u ye nèn ta,
ka koliriji tòni ko fila kè u kan, ka pomadi tulunin kè nyè fila bèe la, lèrèkelen o lèrèkelen.
i kana sumaya denyèrènin n'a bangegagaw bilali la ka taa dògòtòròso la.
dògòtòrò bèna denyèrènin nyèw furakè, ka fa ni ba fana ka cènimusoya bana furakè, denyèrènin ka bana ju bòra min na.
i hakili to a la ko:
baganmanyèdimi nèn yèlèma ka teli mògò wèrè fè.
i kana nyinè k'i tègèw ko, sanni i ka denyèrènin furakè, ani n'i tilala a furakèli la.
3. i ka kan ka laadili min kè:
dugu caman ani jamana caman kònò, bana suguya in tununna.
denyèrènin ka baganmanyèdimi banni bè se ka sòrò.
n'an ye muso kònòmaw kòlòsi: u ka to ka taa dògòtòrò sègèrè u ka kònòmaya waati kònò.
n'an ye denyèrèninw nyèw lakana u wolo tantannin nò goni la.
matòròniw ni tinminè musokòròbaw wajibiyalen don.
ka denyèrènin nyèwolow waga, k'a nyèw ko ni ji nyuman saniyalen ye (min wulila), .
o kò, ka koliriji tòni ko kelen wali fila kè nyèkisè fila bèe kan.
n'an ye bana in walanwalancogo nyèfò musow ni matòròniw ye.
i ka matòròni wali tinminè musokòròba dèmè ka koliriji sòrò, u bèna min kè denyèrènin bèe nyè kan.
cogoya kèrènkèrènnen dò filè:
koliriji min ka kan ka kè denyèrènin nyè kan, komin ni o tè dugu faramansi buwati kònò, i dun wajibiyalen don ka denyèrènin nyè furakè, o tuma, i bè se ka pomadi tulunin orewomisini (1%) kè a nyè la sinyè fila tile kònò, ka tile saba kè o la, ka tugu nyògòn na.
ni fura foyi tè i bolo, i bè lenburukumu ji tòni ko fila kè a nyè la.
gèlèya naaninan
nèn bòli bè yèlèmayèlèma.
sanfè nyèwolo mana woloki, i bè kurukuru misèn jèmanw ye a kan.
1. i ka kan ka min dòn:
o bana dònnenba in tògò ko « nyèjalandimi ».
a ka ca a la, baganmanyèdimi faralen don nyèjalandimi kan.
a bana dòn ka gèlèn, n'o y'a sòrò an tè se nyèwolo wagali la.
i k'i hakili jakabò.
a bana bè daminè den na.
a bè juguya dòònindòònin ka taa a fè, fo ka san caman kè.
kurukuru misèn jèmanw koorilenbaw bè bò nyèwolow yòrò dogolen na.
ni banabagatò ma furakè, baganmanyèdimiw bè caya a la.
kò fè, sanfè nyèwolow bè jèngè, nyèsiw bè jòsi nyèkisè la.
o jèngèli bè wele ko « nyèjalandimi kògòlen).
(an y'o kalan k'a ban, nin baabu daminè la).
nyèjalandimi kògòlen ye nyèjalandimi juguyalen de ye, min ma furakè konyuman.
o kò, nyèyeelendonda filèlikè yòrò bè lafin.
i hakili to a la ko.
nyèjalandimi ye bana juguba de ye, min bè se ka mògò fiyen, n'a ma furakè.
2. i ka kan ka min kè:
banabagatò fèn o fèn bè se i ma, i b'u nyèwolow woloki janko denmisènw)
n'i ye bana taamashyèn ye dòròn, i bè nin furakèli daminè:
ka pomadi tulunin orewomisini (1%) kè sinyè fila tile kònò (sògòma ani su) nyè fila bèe la, tile wòorò kònò ka tugu nyògòn na.
segin bè kè o furakèli kan kalo o kalo, fo ka kalo wòorò sòrò.
i bè to ka sanfè nyèwolo woloki, k'i hakili latigè ni kurukuru misènw bè ka dògòya, ni bana bè ka nògòya.
min ka fisa, o ye du kelen denmisènw bèe furakèli ye.
nyèjalandimi mana kè banabagatò min na, i b'i jija, baganmanyèdimi kana fara o kan.
i b'a lajè ni nyèsiw tè ka jòsi nyèkisè la.
i mana bana taamashyènw ye mògò o mògò la, i b'o tigilamògò bila ka taa dògòtòròso la.
a ka ca a la, wopereli b'u kisi fiyen ma, wali ka lafiya di u nyèw ma.
3. i ka kan ka laadili min kè:
saniya walew matarafabaliya bè na ni baganmanyèdimi ye cogo min na, a bè na ni nyèjalandimi fana ye o cogo la.
komin dògòtòrò ye faamuya sòrò nyèjalandimi lasaali kan, a bèna dugu mògòw laadi u nyèw lakanali cogo kan.
i bè bana in lakali dugu mògòw ye, min bè daminè ni kurukuru misèn jèmanw dogolen ye nyèwolo jukòrò, n'a bè laban ni nyèsiw jòsili ye nyèyeelendonda la, fo ka banabagatò fiyen.
i b'a nyèfò u ye ko bana in kisè bè balo nògò de cè ma.
tègè nògòlenw ni ji nògòlen ni dimògòw de bè banakisè in lase nyè ma.
walasa ka bana jugu in kèlè, i b'a nyini dugu mògòw fè, denmisɛnw fara mògòkòròbaw kan,
u k'u farikolo n'u nyèda ko sanga ni waati bèe ni ji nyuman ni safunè ye.
u ka dimògòw bali ka se banabagatòw nyèw ma, ani k'u sigi joliw la, ani dumuniw wali ka se kènèbagatòw nyèw ma.
n'an t'a fè dimògòw ka caya, an bè dukònòna ni sokònòna furan, ka taa nyamanw ni bagan bow bòn nyaman bònyòrò la.
u ka na u nyèw furakè, bana mana daminè yòrònin min na.
i hakili jakabò:
nyèjalandimi bè dòn n'an ye sanfè nyèwolo woloki.
ni nyèsiw bè jòsi nyèkisè la, nyèwolo bè wopere.
saniya b'an tanga nyèjalandimi ma.
gèlèya duurunan
nyòninsan mana den minè, a bè nyèjibò bila a la.
dugu mògòw bèe bè siran nyòninsan nyè, min ye denmisèn caman sata ye, minnu si bè kalo wòorò ni san naani cè.
1. i ka kan ka min dòn:
ka bana sidòn kabini a daminè tuma:
farigan bè den minè, ka minnògò gan a la, a kunkolo b'a dimi.
a nunji bè bò.
a nyèkisèw bè bilen, ka ji ci u kan.
a ngònò bè bilen, wa tuma dòw a bè sògòsògò.
tile saba, fo ka se tile duuru ma, nin taamashyènw bòlen kò kènè kan, kurukuruw bè falen (k'a daminè kunkolo la, o kò, ka se farikolo tò ma).
a bana kuntaala bè tile duuru ta, fo ka se tile wolonwula ma.
i hakili to a la ko:
bana in bè daminè ni baganmanyèdimi de ye: yeelen bè digi den nyè la, a nyèkisèw bè bilen, ka ji ci u kan.
tuma caman, baganmanyèdimi bè gèlèya: nyèyeelendonda filèlikè yòrò bè lafin, wa tuma dòw wo bè bò nyèkisè la.
2. i ka kan ka min kè:
i mana nyòninsantò fòlò min ye, i ka dugu kònò, i b'o mabò tòw la, walasa a kana yèlèma u fè.
o kò, i b'i teliya ka dògòtòròso mògòw ladònniya.
i bè den furakè:
a dalen bè to.
a bè ji caman min.
i bè farigan mada ni asipirini kisè tilancè kelen ye (sinyè fila tile kònò), i bè min nòoni ni ji wèrè nyè kelen ye.
i b'a nun nògòw bò, ani k'a tulow lajè.
i bè witamini A kisè kelen di a ma, kabini bana daminè tuma.
i bè ko bèe kè, walasa den ba k'a balo konyuman: nònò ni fanw ni jègè ni binyè ni karòtiw ni jiridenw, i n'a fò mangoro wali manje n'a nyògònnaw.
a bè dògòkun caman kè o dumuni suguyaw dunni na, a kènèyalen kòfè.
dumuni minnu ka nyi nyèw ma.
i bè den nyèw furakè.
i b'a fò a ye, a kana nyèw tereke.
i b'a tègèw ko sanga ni waati bèe.
i bè koliriji (i n'a fò « kiloranfenikòliji ») tòni ko fila kè a nyèw kan, sògòma ani su, bana waati bèe kònò.
3. i ka kan ka min nyèfò:
nyòninsan ye denmisèn caman sata ye.
bana kelen in sababu la, denmisèn caman bè kè fiyentòw ye, wali u nyèw bè tinyè.
o ko man kan ka mèen bilen.
jamana caman kònò bi, bana in dògòyara kosèbè, a man jugu bilen i ko fòlò.
mun na?
barisa, o jamana mògòw b'u denw boloci.
i k'a nyèfò den somògòw ye, k'u fana ka kan k'u denw boloci.
i k'a nyini dògòtòrò fè, a ka na denw boloci i ka dugu kònò.
i hakili jakabò:
den min bolo mana ci, o ye den lakanalen ye.
kabini nyòninsan bè daminè yòrò min na,
i bè dògòtòrò ladònniya.
i bè dugu faramansi labò ni furaw ye, i n'a fò koliriji ni witamini A kisèw.
denbaw bè siran nyòninsan nyè.
i ye dònniya min sòrò, k'u dèmè k'u ka kètaw latilen, i b'o nyèfò u ye.
gèlèya wòorònan
nyèji bòta jèlen don.
filèli la, buguri yera nyè kan, wali nyèwolow jukòrò.
1. i ka kan ka min dòn:
a ka ca a la, o la.
nyè kelen de bè ji bò.
nyèji bè bala ka bò.
nyèkisè bè bilenya.
a bè banabagatò nyèna ko cèncèn kisè bè ka wolowolo a nyèwolo jukòrò.
i k'a to i hakili la ko.
buguri yeli bè se ka gèlèya, n'o y'a sòrò a dogolen don.
i k'i nyè yèlè, ka munyu.
2. i ka kan ka min kè:
ni buguri bè nyè jèman yòrò kan, walima nyèwolo jukòrò.
i k'a nyini k'a bò: a ka ca a la, a ka nògòn.
i b'i tègèw ko.
i bè kòorimugu dò meleke alimèti kisè kun kelen na.
i bèna min kè, i b'o nyèfò banabagatò ye, k'a nyini a fè, a k'a nyèwolo wèrè.
i bè buguri jòsi ni kòorimugu ye dòònindòònin, i n'a fò i nyè b'a la cogo min na ja kan.
n'i sera ka buguri bò nyè kan.
i bè pomadi tulunin orewomisini (1%) kè a la.
a to i hakili la ko.
i b'a nyini banabagatò fè, a ka na, dugu mana jè.
dugusèjè lajèli:
ni banabagatò sunògòra k'a nyè, nyèji tè bò bilen, hali sa nyè bilennen don, nka a tè, i n'a fò don min dar'o kan.
i bè pomadi tulunin k'a la tuguni sògòma ni su, fo ka tile fila dafa.
i b'a fò ko banabagatò ja na i bara tuguni ni ko wèrè y'a sòrò.
ni banabagatò ma se ka sunògò, hali sa, a nyèji bè bò.
i b'a bila ka taa dògòtòròso la.
n'i ma se ka buguri bò nyè kan.
i bè banabagatò bila ka taa dògòtòròso la.
ni buguri dalen don nyèyeelendonda kan
i kan'a nyini k'a bò.
i bè koliriji tòni ko fila kè nyè kan.
i bè pansiman kè.
i bè banabagatò bila ka taa dògòtòròso la.
baabu 2
nyèkisèw bè bilen
a ka ca a la, ni bana bè nyè la, a bè bilen.
nka, tuma caman, bilenya dòròn tè o nyè dimi taamashyèn ye.
banabagatò bè na lajèlikè yòrò dògòtòrò bara, bawo.
a nyèji bè bò,
wali dimi b'a nyè la,
wali a nyè tè bèrè ye.
tuma dòw, bilenya dòròn de bè ye kènè kan, ka taamashyèn tòw dogo.
1. nyininkali minnu ka kan ka kè:
i bè nin nyininkaliw kè:
kabini tuma jumèn nyèkisèw bilenna?
i bè wuli sògòma k'a sòrò i nyèw nòròlen don wa?
dimi b'i nyèw la wa?
dimi suguya jumènw?
(sògò-sògòli?
jenida?
dimi jalan minnu bè sunògò bali wa?).
i nyèw bè yeli kè k'a nyè, i n'a fò fòlò, k'a sòrò bana m'i minè wa?
kasaara binna i nyè kan?
yeelen, wali finyè, wali buguri sababu la wa?
2. banabagatò bè lajè cogo jumèn?
i b'a daminè k'i tègèw ko (ji ni safunè la).
o kò, i bè banabagatò nyèw ko (n'u nògòlen, wali k'u nòrò).
i b'a lajè konyuman:
ni nyèwolow fununnen ani k'u bilen.
bilen min bè jèman yòrò kan, i b'o lajè: nyèkisè fila bèe donnen don wa?
bilenya in bè i n'a fò joli kènè, wali a nyè finnen don?
nyèyeelendonda filèlikè yòrò ka nyi, ka tila ka nugu wa?
nyèmògònin koori cogo n'a fin ko ka nyi wa?
i bè sanfè nyèwolo woloki.
i nyè bè kurukuru misèn jèmanw la a kan wa?
i b'a sègèsègè ni banabagatò bè yeli kè k'a nyè: i b'a fò, a k'i bolonkòniw dan k'a jòlen to mètèrè wòorò nyògòn hakè la i ni a cè.
banabagatò y'i ka nyininkaliw jaabi, a ka lajèli sababu la i ye taamashyèn kuraw ye.
o la, i bè se ka banabagatò tila kulu fila ye, k'u fara ka bò nyògòn na nin cogoya in na:
banabagatò minnu man kan ka furakè dugu kònò.
banabagatò man kan ka furakè dugu kònò, n'o y'a sòrò:
a nyè bilennen don, ka dimi k'a la (dimi min barika ka bon, n'a bè sunògò bali, a tè mada).
a nyè bilennen don, wa a tè yeli kè k'a nyè, i n'a fò fòlò sanni bana ka daminè (nyèyeelendonda filèlikè yòrò lafinna ani nyèmògònin kè cogoya n'a nyè yèlèmana).
ni nyèkisèw bilenna kasaara senfè, wali ni baganmanyèdimi bòra, min ma se ka suma tile saba furakèli kònò, dògòtòrò ka kan k'a wasa don o banabagatò masinaw la.
banabagatò minnu bè se ka furakè dugu kònò.
banabagatò min nyèkisè mana bilen, o bè se ka furakè dugu kònò, n'o y'a sòrò.
dimi t'a nyè la,
nyè bè yeli kè, i n'a fò kòròlen k'a sòrò bana ma daminè.
an bèna olu cogoyaw dòròn de lajè nin baabu in kònò.
3. miiri bè taa bana jumènw na?
i hakili jakabò.
baabu fòlò la, an ye nyèkisè bilennenw gèlèya lajè, ji bè bò minnu na.
an tèna an sinsi o kan.
i ka segin yòròw kan, k'u kalan, minnu bè
baliku ni denmisèn ka baganmanyèdimi kan,
denyèrènin ka baganmanyèdimi kan,
nyèjalandimi kan,
nyòninsan kan,
an bèna gèlèya kura saba jateminè.
gèlèya fòlò
nyèkisè bilennen don, nka nèn tè ka bò a la.
1. i ka kan ka min dòn:
o ye nyèwolo sokònòna dimi de ye.
o bana bè nyè sòrò, n'a mèenna yeelenba la, wali finyè.
tuma dòw la, sira bugurimaw kan taama fana b'a bila mògò la.
i hakili to a la ko.
o dimi bè se ka kè baganmanyèdimi daminè ye.
2. i ka kan ka min kè:
i bè koliriji tòni ko fila kè nyè fila bèe kan sinyè saba tile kònò (sògòma, tilegan, su), fo ka se tile saba ma.
3. i ka kan ka laadili min kè:
i b'a fò dugu mògòw ye, bana in bè to ka minnu minè, u ka nunèti don, minnu b'u nyèw kisi tile ma.
ni yeelen barika ka bon (ni tile bè mènèmènè)
ni finyè bè gòngòn wuli.
gèlèya filanan
nyè jèman yòrò bilenna, i ko joli kènè.
1. i ka kan ka min dɔn:
o ye basibòn de ye nyèwolo sokònòna jukòrò.
denbaya jòrèlen bè tuma min na, banabagatò yèrè t'a dòn ko finyè wulila, bawo dimi foyi t'a kan.
o bana bè ye.
denmisènnin sògòsògòbagatò yòrò (keteketenin bè min na).
muso yòrò (min ka tin mana mèen k'a gèlèya).
mògòkòròbaw yòrò
tuma dòw, basibòn in bè sòrò kasaara senfè.
2. i ka kan ka min kè:
a ka ca a la, bana jugu tè, fo n'a kèra kasaara ta ye.
i hakili to a la ko:
ni kasaara ye nyè sòrò a suguya la, i b'o banabagatò bila ka taa dògòtòròso la.
a bana sòrò suguya tòw la, a bè kènèya a yèrè ma tile tan kònò, k'a sòrò fura ma kè a la.
n'a ye den sòrò, keteketenin bè min na, i b'o ka sògòsògò mada.
gèlèya sabanan
nyè ka nyi, nyèwolo bilennen don, a ka kalan, wa kurunin dò b'a kan.
1. i ka kan ka min dòn:
o ye nyèlasumuni de ye.
banakisè dò de y'a bana ju ye.
nyèwolo bè funun, ka dimiba k'a la (banabagatò mana maga fènnin na, a bè girin k'a kun tufa ni nyènyugun sugu dò ye).
i k'a to i hakili la.
nyèlasumuni yèlèma ka teli.
o de kama, a bè se ka taa ka segin banabagatò kelen na, ani ka jènsèn du kònò mògòw cè ma.
2. i ka kan ka min kè:
bana daminènin na, i bè kònpèrèsi su ji goni la, k'a digidigi n'o ye, k'a sòrò i ma banabagatò jeni.
o bè caman bò a bana kuntaala la.
o kò, i bè nyèfurakè pomadi tulunin kè nyè la, ani nyèwolo bananen na.
i k'i hakili jakabò.
n'i ye furakèli ko kelen o furakèli ko kelen kè, i k'i tègèw ko konyuman ji ni safunè la.
3. i ka kan ka min nyèfò:
nyèlasumuni banakisè ni ka fasan, wa a yèlèma ka teli.
i b'i timinandiya banabagatò kèrè fè,
a k'a tègèw ko,
ani a nyèda,
ani a ka finiw, sanga ni waati bèe.
baabu 3
dimi bè dòn nyè la
dugu mògò caman b'a jira ko dimi b'u nyèw la.
dimiw suguya bèe tè kelen ye.
dòw barika bonya o bonya, an b'olu kun.
nka, dò wèrèw bè yen, an tè se k'olu kun.
a ka ca a la, a ka gèlèn k'a dòn ni dimi ye nyèdimi walima kunkolodimi de ye.
1. nyininkali minnu bè kè:
degun jumèn bè banabagatò kan?
nyè sògò-sògòli wa?
ŋènyèw wa?
wali a b'a la, i ko cèncèn kisèw de bè ka wolowolo a nyèwolo jukòrò?
dimi don wa?
min ka gèlèn?
walima dimi basigilen?
walima min bè sunògò bali?
a tigi nyè delila ka bana, wali ka jogin, wali ka wopere wa?
n'o delila ka kè, a k'a waati jònjòn fò i ye.
bana in taamashyèn wèrèw bè ka banabagatò degun wa?
a kunkolo la?
wali a farikolo yòrò dò la?
2. banabagatò bè lajè cogo jumèn?
i hakili to a la ko.
dimi bè nyè min na, o ye farati ko ye.
i b'a fò banabagatò ye, a yòrò jònjòn min b'a dimi, a k'a tègè da o kan.
nyèkisèw lajèli.
i bè taamashyèn minnu dòn, i b'olu nyini:
nyèsi min bè jòsi nyèkisè la.
buguri dogolen nyèwolo jukòrò.
bilenya.
nyèji bòta nyè kè cogo.
i bè
nyèyeelendonda lajè konyuman, n'a filèlikè yòrò ka nyi,
ka nyèmògònin fila lajè konyuman
n'u kundama ye kelen ye, n'u cogoya ye kelen ye, n'u nyè ye kelen ye.
i bè mètèrè wòorò don i ni banabagatò cè, k'i bolonkòniw jira a la, a k'olu dan.
nyè bè yeli kè k'a nyè i ko kòròlen, sanni bana ka daminè wa?
kunkolo ni farikolo lajèli.
i b'a lajè
ni farigan bè banabagatò la, min kuntaala bè tile caman bò.
ni fòonòw b'a la.
n'a kan jalen don.
n'a senw wali a sentontoliw fununnen don.
o kèrè fè
ni nyindimi b'a la.
ni mura b'a la, n'a bè dògòkun caman bò.
3. miiri bè taa bana jumènw na?
gèlèya fòlò
dimi ka bon, a bè sunògò bali, nyè bilennen don coricori, nyè tè yeli kè k'a nyè, i ko fòlò sanni bana ka daminè.
1. i ka kan ka min dòn:
o ye bana juguba ye tuma bèe.
i hakili to a la ko.
banabagatò bè se ka kè fiyentò ye.
2. i ka kan ka min kè:
i bè dimi madalan di a ma (i n'a fò asipirini)
dimi bè nyè min na, i bè pansiman k'o la, k'a lakana.
i kana sumaya banabagatò bilali la ka taa dògòtòròso la.
gèlèya filanan
dimi ye dimi munyuta ye.
banabagatò bè k'a jira ko nyè sògò-sògòli, wali ŋènyè, wali a b'i n'a fò cèncèn kisèw de b'a nyèwolo jukòrò, ko o degun de b'a kan.
nyèkisèw bilennen don, u jiw bè ka bò.
i hakili jakabò.
nin gèlèya jaabi dira k'a ban:
baabu 1 kònò: « nyè minnu ji bè bò »
ani baabu 2 kònò: « nyè minnu bilennen don ».
gèlèya sabanan
dimi barika ka bon.
kasaara dò ye nyè sòrò.
o gèlèya jaabi bèna di i ma baabu 5 kònò: « nyè joginnenw ».
gèlèya naaninan
banabagatò kunkolo bè k'a dimi.
nyèw bè i n'a fò fèn t'u la.
i ka kan ka min kè:
ka bana taamashyèn wèrèw nyini farikolo kan:
farigan,
kanja,
fòonòw,
hakili nyagamiw.
n'i ye taamashyèn kelen walima caman ye i ka lajèli senfè, i bè banabagatò bila ka taa dògòtòròso la.
bawo, a bè sòrò bana juguba ye, i tè se ka min furakè dugu kònò.
n'i ma foyi ye i ka lajèli senfè.
i bè asipirini di banabagatò ma (hakè min bè bèn n'a si ye) ani niwakini.
i b'a jateminè n'o y'a sòrò dimi madara fura talen kò.
i b'a fò banabagatò ka segin ka na i bara tuma o tuma ni dimi wulila kura ye.
a na o na, i b'a nyèw n'a farikolo lajè, ka taamashyènw nyini, an ye minnu kalan k'u dòn.
baabu 4
nyè tè yeli kè ka nyè
nyèdimi suguya bèe, n'u ma furakè joona, u bè se ka na ni nyè da goyali ye.
mògò dòw bè kè fiyentò dafalenw ye.
dòw mana furakè, nògòya bè don olu ta la.
i ka kan ka min kè ni banabagatò sera i ma ko « a tè bèrè ye », walima « a tè fosi ye bilen », an k'o jateminè.
1. i ka kan ka banabagatò nyininka min na:
a si.
nyè da goyali daminèna tuma jumèn?
degun b'a nyè fila bèe kan wa?
nyè da goyali ju bòra
kasaara de la wa?
nyèdimi de la wa?
farikolo bana suguya wèrè de la wa?
(nyòninsan? mara? kuna?)
nyè da goyali donna dòònindòònin, walima yòrònin kelen?
ni banabagatò ko a tè yeli kè k'a nyè, nka a bè se ka taama ka yòròw lasòrò ani ka baara kè, i b'a nyininka ni degun b'a kan.
n'a bè filèli kè yòrò jan, wali yòrò surun na.
ni su kora.
2. hakili bè latigè cogo jumèn ko banabagatò tè yeli kè k'a nyè?
an ye banabagatò dege bolonkòniw danni la, k'a jòlen to mètèrè wòorò nyògòn hakè la.
ni mògò min ma se k'i bolonkòniw dan o cogoya la, o kòrò ye k'o ka bana ka jugu.
i b'a bila ka taa dògòtòròso la.
i hakili jakabò.
i bè nyè fila bèe lajè a dan ma (k'a daminè kinin fè nyè la, o kò ka se numan fè ta ma).
3. banabagatò bè lajè cogo jumèn?
i bè nyè lajè.
i bè banabagatò lasigi, k'a nyèsin i ma.
i b'i ka tòròsi ta, k'a yeelen sigi banabagatò nyè kan, walasa k'a lajè k'a nyè.
i hakili jakabò.
nyèyeelendonda ka kan ka nugu, ka nyigin, ani k'a filèlikè yòrò da diya.
lajèli senfè, i bè se k'a ye ko.
nyèyeelendonda filèlikè yòrò da lafinna, ani ka jè k'a kan.
nyèmògònin finnen tè bilen, nka, a jèra i ko nònò kènè.
nyèkisè dògòyara kosèbè, wali k'a tunun pewu.
tuma dòw, a bè k'i nyèna ko nyèw cogoya ka nyi.
nka, bana b'a dogo nyè kònò.
i yèrè tè se k'a ye, dògòtòrò de bè se k'a ye dògòtòròso la.
i bè farikolo lajè, ka mara taamashyènw nyini (mara kuruw, shyènnidaw), ani kuna taamashyènw.
4. miiri bè taa bana jumènw na?
i ye banabagatò nyininka, o kò k'a lajè.
a ye gèlèya jumèn jira?
an bèna cogoya naani ninnu jateminè:
jè bè nyèyeelendonda kan.
nyèmògònin jèlen don.
nin taamashyèn fila si kelen tè nyè kan.
nka, o n'a ta bèe, banabagatò tè yeli kè k'a nyè.
banabagatò tè yeli kè k'a nyè su fè.
gèlèya fòlò
jè dò bè nyèyeelendonda kan.
1. i ka kan ka min dòn:
o nò in bè wele ko « jè ».
n'o ye nyè fila bèe sòrò, banabagatò bè se ka kè fiyentò ye.
a bè se ka mògò sòrò i si bèe la.
jè bè sòrò:
nyè bana dò, walima nyè kasaara dò senfè.
nyòninsan senfè,
walima ni denw ma balo k'a nyè.
2. i ka kan ka min kè:
a mana kè cogo o cogo, i bè banabagatò bila ka taa dògòtòròso la: tuma dòw, dògòtòrò bè se ka nògòya don a ka yeli ko gèlèya la.
ni banabagatò seginna ka na dugu kònò, i ka kan k'a kòlòsi tuma bèe.
ni baganmanyèdimi y'a sòrò, o ye farati ko ye a nyè ma.
i hakili jakabò.
i kana sumaya furakèli fè ni nyè ye jibò daminè, walima n'a bilenna.
gèlèya filanan
ni nyèmògònin jèra.
1. i ka kan ka min dòn:
o bana tògò ko « bugun », walima « falaka ».
a ka ca mògòkòròbaw de la, a ka dògò denmisènw na.
ni bugun dara nyè fila bèe kan, banabagatò bè fiyen.
an kunnadiya yòrò ye min ye, a bè se ka furakè fo k'a nyè.
ni banabagatò yèrè jòra a furakèli kan, bana in bè se ka kènèya.
ni banabagatò woperela dòròn dògòtòròso la, a bè yeli kè a cogoya kòrò la.
2. i ka kan ka min kè:
i bè banabagatò bila ka taa dògòtòròso la.
a bè wopere yen.
n'a seginna dugu kònò, a bèna nunètiw don, a bèna tèmè n'a ka baara kòròw ye.
3. i ka kan ka laadili min kè:
ni denmisèn min nyèmògònin jèra (wali denyèrènin dò), i b'i jija a somògòw kèrè fè, u ka taa n'a ye nyè dògòtòrò bara.
gèlèya sabanan
nyèyeelendonda ni nyèmògònin bèe cogoya ka nyi.
nka, o n'a ta bèe, banabagatò tè yeli kè k'a nyè.
1. i ka kan ka min dòn:
i bè se k'o ye bana caman na.
tuma dòw, banabagatò ka kan ka nunètiw don.
2. i ka kan ka min kè:
i bè banabagatò bila ka taa dògòtòròso la.
misali dò filè, min ka ca:
mògòkòròba dò, min si ka ca ni san 40 ye, o ko gèlèya b'ale la gafew kalanni la (walima gaari donni la miseli wo fè).
nka, degun t'a kan yòrò jan filèli la.
ni dògòtòrò ye nunètiw sèbèn a kun, a ka kan ni minnu ye, a bè se ka kalan kè (wali k'a ka baara kè) a nyè ma.
gèlèya naaninan
banabagatò ko a tè yeli kè k'a nyè su fè.
o gèlèya ka ca dugu dòw kònò.
nka, fo an ka danfara kè denmisèn ni baliku ka cogoyaw cè, o yòrò la.
fòlò: den dò tè yeli kè k'a nyè su fè.
1. i ka kan ka min dòn:
den ba b'a jira ko ni tile binna, a den ka yòrò lasòrò ka gèlèn.
o bana ju ye balo nafantan dun ye.
wa, a bè ye denmisènw na,
minnu tè balo nafamaw dun,
nyòninsan bè minnu na,
kònòboli bè minnu minè tuma caman.
ni furakèli ma daminè joona, nyè bè ja, ka tila k'a sògò.
den bè fiyen.
2. i ka kan ka min kè:
ni den tè yeli kè k'a nyè su fè, i ka witamini A kisè kelen di a ma.
i k'a nyèw lajè.
a to i hakili la ko.
ni nyèkisèw jara, wali ni nyèyeelendonda lafinna, i bè den bila ka taa dògòtòròso la.
3. i ka kan ka min nyèfò:
bana in bè tunun pewu, n'o y'a sòrò denmisènw bèe bè dumuniw dun tuma bèe, minnu nafa ka bon nyèkisèw ma.
mangoro manje karòti legimu bulu kènèkènèw baganw nònò n'a binyè jègèw ani jègè binyè fanw.
muso kònòma fana ka kan ka ninnu dun.
filanan: baliku tè yeli kè k'a nyè su fè.
1. i ka kan ka min dòn:
n'i ka dugu ka surun kò dò la, o ye mara nò ye.
i b'o bana in taamashyèn tòw nyini
banabagatò b'a yèrè shyèn.
a wolo bè girinya, k'a nyè yèlèma (a senkalaw)
kuruw bè bò a farikolo fan dòw la.
a daminè, banabagatò tè yeli kè k'a nyè su fè.
o kò, nò dòw bè bò nyèyeelendonda kan.
tuma dòw, nyèmògònin cogoya bè yèlèma.
banabagatò nyè da bè goya ka t'a fè.
a tè se ka baara kè bilen.
a bè fiyen.
i hakili jakabò.
dimògò finman fitinin dòw de bè o bana bila mògò la.
u mana dugu mògòw cin, u bè mara bila u la.
2. i ka kan ka min kè:
mara ye bana juguba ye, min tè se ka furakè dugu kònò.
i bè banabagatò bila ka taa dògòtòròso la.
furakèli bè daminè dògòtòrò yèrè ka kòlòsi kònò.
a to i hakili la ko.
ni banabagatò seginna,
i b'i hakili latigè, n'a bè ka tèmè ni furakèli ye, min daminèna dògòtòròso la.
i b'i hakili latigè n'a bè taa a nyè lajè yòrò kalo wòorò o kalo wòorò.
baabu 5
nyè joginnenw
nyèw bè se ka jogin.
baara senfè so, walima foro la,
nyènajèw senfè,
kèlè senfè, ani yòròw lasòròtò.
san o san, nin bònè suguyaw de bè bin kungo kònò mògòw kan, minnu bè se k'u nyè ko ban yòrònin kelen.
1. nyininkali minnu bè kè:
ni mògò joginnen kirinna, walima n'a ka dògò kosèbè, nyininkaliw bè kè a masurunya mògòw la.
a joginna cogo di?
(bolokurun? gòngòrò? fèn nun bòlen dò? ji suguya dò?).
mògò joginnen kirinna wa?
kasaara y'a sòrò waati jumèn?
mògòw y'a ta cogo jumèn?
barankari la?
walima k'a doni ten?
walima a yèrè nana i sen na?
2. i bè nyè joginnen lajè cogo di?
kasaara mana kè yòrò min na, lakalita nyininaw bè mògò joginnen koori.
u b'i degun i ka baara la.
i b'a nyini u fè, u k'u mabò.
mògò kelen dòròn ka to i kèrè fè.
o b'i dèmè ka mògò joginnen minè, n'a b'a yèrè firifiri, a lajètò i fè.
i b'i tègèw ko kosèbè ni ji nyuman ni safunè ye.
i bè tasa jannen dò labèn, ka koliriji ni kònpèrèsi ni furakèli minènw bila a kònò.
i bè ji sènsènnen walima ji wulilen mara minèn dò kònò, i bolokòrò.
i bè mògò joginnen lada a kò kan, k'a bolow lajigin a farikolo jòjan fè.
i b'i sigi a kunyanfan fè.
o bè a lajèli nògòya i bolo.
n'i mago bè yeelen na, i b'a fò, i dèmèbaga ka tòròsi mènè i ye.
nyè jogin suguyaw ka ca.
an bèn'an dege gèlèya fila lakodònni na, minnu filè:
fèn kuru dò ye nyè gosi, walima fèn nunma dò y'a sòrò, walima fèn da duman dò.
ji suguya dò serila nyè la.
gèlèya fòlò
fèn kuru dò ye nyè gosi, walima fèn nunma dò y'a sòrò, walima fèn da duman dò.
i ka kan ka fèn minnu lajè konyuman, o ye:
nyèwolow cogoya
ani nyèkisè yèrè ye.
1. nyèwolow cogoya.
kasaara kòfè, nyèwolow bè se ka funun, walima ka fara.
nyèwolow fununna.
mògò joginnen tè se k'u yèlè.
nyèkisè dogolen bè to.
i dun ka kan k'a lajè.
o la sa, i bè nyèwolow waga n'i bolonkòniw ye.
i b'a kè ni hakilisigi ye, k'a sòrò i m'i bolo digi nyèkisè kan.
ni nyèwolow wagara, i bè yeelen donda lajè, ani nyèmògònin.
ni yeli bè se ka kè yeelen donda fè, ni nyèmògònin koorilen don konyuman, k'a fin kirikiri, o kòrò ye ko nyè b'a cogoya kòrò la.
o tuma, mògò joginnen bè se ka furakè dugu kònò.
i ka kan ka min kè:
i bè koliriji tòni ko fila kè nyè kan.
ni dimi b'a la, i bè asipirini kisè fila di banabagatò ma.
i ka kan ka min nyèfò:
o ye nyèwolow fununni jiginni ye dòònindòònin, fo k'a ban tile wòorò ni tile tan cè.
n'i ma se ka nyèwolow waga, i tè se ka nyè cogoya dòn.
i ka kan ka min kè:
i bè mògò joginnen bila ka taa dògòtòròso la.
dògòtòrò n'a lajè a nyè ma, o kò k'a furakèli daminè.
nyèwolow farala: joli b'u la.
a joli man dun.
o ye wagasida ye, min bè se ka furakè ani ka kòlòsi dugu kònò.
i ka kan ka min kè:
i bè nyè ko, k'a nògò bò a la ni safunè ni ji ye, k'a sòrò a ma se nyèkisè yèrè ma.
i n'a fò, joli don, i b'i hakili latigè n'o y'a sòrò jaŋòyi boloci delila ka kè mògò joginnen na.
n'o ma deli ka kè a la, wali n'a kèra a la a ka ca ni san tan ye, i b'a bila ka taa dògòtòròso la.
nyèwolow joli ka dun, a ka jugu.
i ka kan ka min kè:
i b'a furakè ni kònpèrèsi ye, ka banabagatò bila ka taa dògòtòròso la.
wopereli wajibiyalen don a ma.
2. nyè cogoya.
nyèwolow wagalen kò, i bè nyè jèman yòrò lajè, ani nyèyeelendonda, ni nyè falaka ni nyèmògònin.
i nyè bè mun na?
nyè b'a cogoya kòrò la.
i b'i hakili latigè k'a fò ko nyè bè yeli kè k'a nyè.
o siratigè la, i b'i bolonkòniw jira mògò joginnen na, a k'u dan.
n'a sera k'i bolonkòniw dan, o kòrò ye k'a bè se ka kòlòsi dugu kònò.
n'a ma se k'u dan, i b'a bila ka taa dògòtòròso la.
nyè yòrò dòw bòra u cogoya kòrò la.
i ka kan ka min dòn:
a ka ca a la, o ye joginni jugubaw ye, wopereli wajibiyalen don minnu na, walasa u ka se ka kènèya.
kunnadiya yòrò ye, furakèli ka daminè lèrè wòorò mana tèmè kasaara kòfè.
i ka kan ka min kè:
i kana nyini tugun ka nyèwolow waga.
i kana pomadi tulunin fan si kè nyè la.
i bè koliriji tòni ko fila k'a kan.
i bè karitòn do ta, ani kèmèsu, ani bandi kòliman ka fèn dò dilan, min bè nyè joginnen lakana, walasa pansiman kana nòrò jolida la.
ja duuru minnu filè, i ka kan ka min kè, olu bè o kècogo jira i la.
i bè pansiman kè ka nyèkisè fila bèe dogo, hali ni kelen dòròn de joginnen don.
i bè ta cogo nyuman nyini banabagatò la, ka taa n'a ye dògòtòròso la.
i ka kan ka laadili min kè:
joginbagatò bè jan a kò kan, a man kan ka wuli, a man kan k'i sigi.
mòbili bolibaga b'a nèmènèmè boli, k'i nyèsin ni banabagatò ye joona dògòtòròso la.
gèlèya filanan
ji suguya dò serila nyè la.
i n'a fò: ji goni wali tulu kalan, jiri dò nyèji, nkoronko daji, shimi fèn dò.
1. i ka kan ka min dòn:
nin fèn kofòlen ninnu serili bè se ka nyèw jeni.
kasaara juguw don, minnu ka kan ka furakè joona.
2. i ka kan ka min kè:
i bè minèn dò fa ji nyuman saniyalen na (a sènsènen fini jèlen dò la, ni ji goni t'i bolo).
i b'i tègè ko ni ji ni safunè ye.
i bè banabagatò lada a kò kan.
i bè nyèwolow waga n'i bolonkòniw ye.
i bè nyè fòlò ko kosèbè ni ji caman ye, min ka kan ka nyèkisè yèrè sòrò k'a labò.
i bè waati jan kè a koli la.
n'i ye shimi fèn kunkurunin ye nyè kan, i b'a bò a kan, ka tèmè ni koli ye.
i bè sanfè nyèwolo wèrè, k'o fana ko ka waati jan kè.
i ye nyè fòlò ko cogo min na, i bè filanan fana ta kè ten.
a to i hakili la ko.
i bè nyèwolow waga, walasa ka nyèkisè ko.
ji nyuman saniyalen, o kelen pe de ye i ka fura fòlò ye.
ni nyè koli banna, i bè koliriji tòni ko fila kè a kan.
i kòlòsi nin na.
ni nyèw jenina, i man kan ka pomadi tulunin k'a la.
nyè mana ko, a lajèli bè nògòya.
bawo, o b'a sòrò dimi madara, wa banabagatò fana bè se k'a nyè yèlè n'a ma kè ni gèlèya ye.
i bè fèn minnu lajè konyuman, o ye.
nyè jèman yòrò ye, ani.
nyèyeelendonda: o de cogoya b'a jira i la, i ka kan ka min kè.
ni yeelen donda lafinna.
i bè pansiman kè, ka banabagatò bila ka taa dògòtòròso la.
ni yeli bè kè nyèyeelendonda fè.
mògò jofinnen bè se ka furakè ani k'a kòlòsi dugu kònò.
i bè pansiman kè nyè fila la.
i bè koliriji tòni ko fila kè nyè kan sinyè saba, fo ka se sinyè wòorò ma tile kònò.
i b'a wajibiya mògò joginnen ma, a k'a yèrè lafiya so dibima kònò.
i bè banabagatò lajè kasaara dugusèjè.
ni nyè madara, dò bòra a bilen na, a tè ji bèrè bò, yeli bè kè a donda fè, i bè tèmè ni koliriji tònili ye sinyè fila tile kònò, fo ka se tile wòorò ma.
ni nyè bilennen don, dimi b'a la, a ji bè bò, yeelen donda lafinna,
i bè nyè ko tuguni sinyè kelen.
i bè koliriji tòni ko fila k'a kan.
i bè pansiman kè.
i bè banabagatò bila ka taa dògòtòròso la.
nyè kasaaraw bè se ka bali cogo di?
nyè kasaaraw bè se ka juguya kosèbè.
yòrònin kelen, hadamaden bè se ka kè nyèkelen ye, walima fiyentò.
jantonyèrèla walew labatoli bè se k'an tanga masiba caman ma, i n'a fò:
denmisènw kòlòsili, nyènajè karògèlènw ka di minnu ye.
kèlèkèlaw lafarali, minnu b'a fè ka ko jugu kè nyògòn na.
an ka an nyèw kòlòsi baaraw senfè: an bè se ka nunèti don, n'an bè kabakuru dèsèli la, walima jiri tigèli, walima shimi fèn la baaraw n'u nyògònnaw.
n'i bè yaala kungo kònò, i bè nègè yelenkuta dò siri i disi la.
o tuma, hali n'i ni nkoronko bènna, a b'a daji seri nègè in kan, a daji tèna nyèsin i nyèw ma tugun.
baabu 6
nyèkisèw bè kunbaya
nyè min bè bonya, o ye bana jugu taamashyèn ye.
banabagatò nyèkisèw, ani tuma dòw la a ka dinyèlatigè yèrè bè gèlèya.
a bè se ka kènèya, n'a furakèli daminèna kabini bana taamashyèn fòlò bò tuma.
nin bana suguya bè se ka mògòkòròbaw ni denmisènw bèe minè.
an bèna an dege bana jugu fila sidòncogo la, minnu ka ca denmisèn fitininw na.
gèlèya fòlò
denyèrènin nyè fila bè bonya.
1. i ka kan ka min dòn:
a ka ca a la, denyèrènin de ko y'o ye: yeelen b'a tòorò.
nyèji tè kòtigè.
2. i ka kan ka min kè:
i kan'i sigi tugun, i ka denyèrènin bila ka taa nyè baara dògòtòrò bara, a k'a nyèw wopere.
i janto a la ko: nin den masina bèna kè fiyentò ye joona.
gèlèya filanan
denmisènnin dò nyèmògònin kèra jèman ye.
1. i ka kan ka min dòn:
den si bè san kelen ni san naani cè.
jè bè a nyè kan.
i janto a la:
den ka dinyèlatigè bè gèlèya la o waati.
n'a ma furakè,
nyè bè bonya, ka bilenya.
den ni bè tòorò, dumuni nege t'a minè, a tè sunògò bilen.
2. i ka kan ka min kè:
i bè den banabagatò bila ka taa nyèfurakè dògòtòrò bara.
3. i ka kan ka min nyèfò denbatigiw ye:
u sumayali furakèli daminè la, o bè se ka kè sababu ye ka den nyè fiyen, walima a bè se ka kè a sata yèrè ye.
i hakili to nin na.
i ka denmisènninw nyèw lajè konyuman.
i kana siga den bilali la ka taa dògòtòrò bara.
nyèkisèw bè taa kalamènè fè
a bè fò ko nyèw taalen don kalamènè fè, n'o y'a sòrò u tè filèli kè fan kelen fè.
i ka kan ka min dòn:
o banabagatò masina nyèw b'a daminè ka taa kalamènè fè kabini a ka dinyèlatigè san fòlòw waati.
den min nyèw taalen don kalamènè fè, i b'a sòrò o nyè kelen da bè ka goya (walima a da goyara k'a ban).
2. i ka kan ka min kè:
den min nyè bè taa kalamènè fè, nyèfurakè dògòtòrò ka kan k'o lajè.
3. i ka kan ka min nyèfò denbatigiw ye:
nyè min taalen don kalamènè fè, o tè yeli kè k'a nyè.
o nyè furakèli bè se k'a waleya denmisènninw fan fè.
Mali fiyentò bèe ka kan k'a dòn ko jèkulu dò sigira an ka jamana na, n'o ye fiyentò ka danbe segin jèkulu ye, n'o tògò ko « umav ».
o jèkulu nyèmògò ye Isumayila Konate ye, B P. 337, Bamakò.
o jèkulu nyèsinnen bè baara min ma, o ye ka sira kura bò fiyentòw ye u ka dinyèlatigè la, i n'a fò den fiyentò bè se ka kalan, ani baliku bè se ka dege baara nafama la cogo min na.
jèkulu in bolofara bè Mali mara kelen kelen bèe la.
ni min b'a fè ka kunnafoni sòrò fiyentò ka danbe segin jèkulu in kan a ka mara kònò, i ka wuli ka taa dògòtòrò nyininka o la.
GALASIKAW
1
Kuma ɲɛbila
1 Ne Pɔli, ne ye ciden ye, nka mɔgɔw ma ne ci, ne ka ci ma sɔrɔ mɔgɔ bolo fɛ fana. Ne cira Yezu Krista de fɛ, ani Fa Ala fɛ min ye Yezu Krista lakunun ka bɔ suw cɛ la. 2 Ne ani balimaw bɛɛ tɔgɔ la minnu bɛ yan, ne bɛ ne kan bɔ aw ma, aw minnu ye Galasi jamana jamasenuw ye.
3 Mandiya ni hɛra ka kɛ aw ye ka bɔ an Fa Ala yɔrɔ ani Matigi Yezu Krista yɔrɔ, 4 min ye a yɛrɛ don bolo la an ka hakɛw kosɔn, walasa ka an kisi bi tile jugu nin ma, ka bɛn an Fa Ala sago ma. 5 Tanu ka kɛ o ye sanga ni waati bɛɛ.
Amiina.
6 A kabakoya bɛ ne na haali, ko : Mɔgɔ min ye aw wele Krista ka dɛmɛnni sabu fɛ, aw teliyara ka aw kɔdon o tigi la, ka tugu Kibaroduman wɛrɛ la.
7 O tɛ ko Kibaroduman wɛrɛ bɛ; nka, mɔgɔ dɔw de bɛ minnu bɛ aw hakili ɲagami, ani minnu bɛ a fɛ ka Krista ka Kibaroduman labin.
8 Lakalibaga o lakalibaga mana Kibaroduman dɔ lakali aw ye min ni anw ta lakalilenkɔrɔ tɛ kelen ye, hali ni o tigi kɛra anw yɛrɛw dɔ ye wali sanfɛmɛlɛkɛ dɔ ye, danga ka bin o kan !
9 An ye a fɔ ka ban, ani ne bɛ segin a kan sisan, ko ni mɔgɔ min ye Kibaroduman dɔ lakali aw ye, min ni aw ka sɔrɔlen fɔlɔ tɛ kelen ye, danga ka bin o tigi kan !
10 O tuma na, ne bɛ ka mɔgɔw ka mandiya de ɲini wa wali Ala ta ?
Yala ne bɛ ka a ɲini ka ne ko diya mɔgɔw ye wa ?
Ni ne tun bɛ ka a ɲini hali sa ka ne ko diya mɔgɔw de ye, o tuma ne tɛ Krista ka maganna ye.
11 Ne balimaw, sɛbɛ la, ne bɛ a fɔ aw ye ka a jɛya, ko : Kibaroduman nin, ne ye min lakali aw ye, o ma sɔrɔ mɔgɔ fɛ.
12 Mɔgɔ si fana ma o lase ne ma, wali ka ne kalan o la, nka o sɔrɔla Yezu Krista ka gundomajira dɔ de fɛ.
13 Bawo, ne taabolo tun ye min ye ka ne to Zifudiinɛ la, aw ye o kibaro mɛn : Ne tun bɛ ka Jamasenu nimatɔɔrɔ haali ani ka a ɲini ka a tiyɛn. 14 Zifudiinɛ la, ne fasiya mɔgɔw cɛ la, ne tun bɛ ka taa ɲɛ ka tɛmɛn ne filan caman kan ne ka cɛsiriliba fɛ an faw ka naamu sigilenw ko la.
15 Nka, Ala min ye ne latɔmɔ kabini ne bɛ ne ba dɛbɛ la, ani ka ne wele a ka ɲumanya fɛ, o ye a latigɛ 16 ka a Den jira ne na walasa ne ka o kofɔ siyaw cɛ la. O yɔrɔnin kelen na, hali ka a sɔrɔ ne ma mɔgɔ si ɲininka 17 wali ka yɛlɛn ka taa Zerusalɛmu, walasa mɔgɔ minnu kɛra cidenw ye ne ɲɛ, ne ni olu ka se ka ɲɔgɔn ye, ne taara Arabi jamana na. Ne bɔra yen ka ne kɔsegin Damasi dugu kɔnɔ.
18 O kɔ, san saba tɛmɛnnen, ne yɛlɛnna ka taa Zerusalɛmu, walasa ka Piyɛri dɔn ; ani ne tora a fɛ yen ka tile tan ni duuru kɛ.
19 Ne ma ciden wɛrɛ si ye Matigi balimakɛ Zaki kɔ.
20 Ne bɛ ka min sɛbɛn aw ye, ne bɛ a fɔ Ala ɲɛ kɔrɔ ko nkalon tɛ o la.
21 O kɔ, ne taara Siri ni Silisi jamanaw la.
22 Nka Krista ka Jamasenuw minnu tun bɛ Zide jamana na, olu tun ma ne ye fɔlɔ; 23 olu tun ye a mɛn dɔrɔn, ko : « Mɔgɔ min tun bɛ ka an nimatɔɔrɔ fɔlɔ, sisan o de bɛ ka dannaya welewele da; o min tun bɛ ka a ɲini ka dannaya nin tiyɛn. » 24 Ani u tun bɛ Ala tanu ne ko la.
2
Zerusalɛmu ɲɔgɔnyeba
1 O kɔ, san tan ni naani tɛmɛnnen , ne ni Barinabe yɛlɛnna ka taa tugun Zerusalɛmu dugu kɔnɔ; ne tun ye Titi ta fana ne fɛ.
2 Ne kɔni taara yen ka o sabu kɛ gundomajira dɔ de ye, ani ne bɛ ka Kibaroduman min welewele da siyaw cɛ la, ne ye o dajira u bɛɛ la. Ani fana, baro kɛrɛnkɛrɛnnen sen fɛ, ne ye o dajira mɔgɔw la, jama bolo falen bɛ minnu na, walasa ne kana boli fu, wali ne ye boli min kɛ ka ban, o kana kɛ fu ye.
3 Nka ne taamaɲɔgɔn Titi, min tun ye Gɛrɛsi jamanaden ye, u ma hali nɛgɛkɔrɔsigi waajibiya o kan.
4 Ni o tun kɛra, o tun na kɛ balima kunntanw de sabu fɛ, olu minnu tun ye u dɛn ka don jama na ka u ɲɛmada an ka hɔrɔnya fɛ, o hɔrɔnya min bɛ bɔ Yezu Krista yɔrɔ. O cogo la, u tun bɛ a ɲini ka an don jɔnya la. 5 An ma sɔn ka don mɔgɔ ninnu sago kɔrɔ hali waatinin kɔnɔ, walasa Kibaroduman tiyɛn ka lasagon aw ye.
6 Nka fɛn min ye ɲɛmɔgɔw ta fan ye, olu kɔni tun ye min ye, ne tɛ o jate : Ala tɛ mɔgɔ bɔ mɔgɔ la – o ɲɛmɔgɔw ma fɛnwɛrɛ si waajibiya ne kan ;
7 nka, o bɛɛ kɔ, u ye a ye ko Kibaroduman weleweledali mɔgɔ bolokobaliw ye, o kalifara ne ma i na a fɔ mɔgɔ bolokolenw ta kalifara Piyɛri ma cogo min, 8 katugu, Ala min ye Piyɛri labɛn cidenya baara kama mɔgɔ bolokolenw ye, ale fana de ye ne labɛn cidenya baara kama siyaw ye.
9 Ayiwa, danye min tun dira ne ma, o lakodɔnnen Zaki ni Piyɛri ani Zan fɛ, olu minnu bɛ jate jamasenu ntulomajiriw ye, olu ye u kininbolo don ne bolo ani Barinabe bolo, ka o kɛ jɛɲɔgɔnya taamasenɲɛ ye, walasa anw kɔni, anw ka taa siyaw yɔrɔ, olu ka taa mɔgɔ bolokolenw yɔrɔ : 10 U ko dɔrɔn ko an ka an janto faantanw la, ne ye ne seko kɛ o la.
Piyɛri ni Pɔli cɛ sɔsɔli Antiyɔsi dugu kɔnɔ
11 Nka, Piyɛri nana tuma min na Antiyɔsi dugu kɔnɔ, ne ye a sɔsɔ kɛnɛ kan, katugu jo tun tɛ a bolo.
12 Bawo, sani Zaki ka mɔgɔ cilenw ka se, Piyɛri tun bɛ dumuni kɛ siyaw fɛ; nka, olu nalen kɔ, a ye a daminɛ ka a dogo ni ka a mabɔ, mɔgɔ bolokolenw ɲɛsiranya kosɔn, 13 ani Zifu tɔw ye a ladege, fo Barinabe yɛrɛ donna u ka filankafoya la.
14 Nka, ne kɛlen ka a ye ko u tun tɛ Kibaroduman sira tilennen kan, ne ye a fɔ Kɛfasi ye bɛɛ ɲɛ na, ko : « E min ye Zifu ye ni e bɛ balo iko siyaw, e dun bɛ se cogo di ka olu karaba ka Zifuw ka balosen ta?
15 Anw kɔni, anw ye Zifu yɛrɛwolow de ye, an tɛ siya wɛrɛ ye, hakɛkɛla ninnu.
16 O bɛɛ ni a ta, an bɛ a dɔn ko mɔgɔ lajɛyali dɛnnen tɛ Jɛ Sigikan tiimɛni walew la, nka ko a dɛnnen bɛ dɔrɔn dannaya de la Yezu Krista la ; anw fana, anw dara Yezu Krista la, walasa an ka lajɛya dannaya fɛ Krista la, ani o kana kɛ Jɛ Sigikan tiimɛni walew fɛ, katugu, mɔgɔ si tɛna lajɛyali sɔrɔ Jɛ Sigikan tiimɛni walew fɛ.
17 Nka, ni a kɛra ko : An lajɛyali ɲinitɔ an fɛ Krista la, anw fana sɔrɔla hakɛkɛlaw cɛ la, o kɔrɔ ye ko Krista ye hakɛ ka maganna ye wa ?
Ayi, o tɛ fewu !
18 Bawo, ni ne ye fɛn min ci, ni ne ye o jɔ kokura, ne de bɛ ne yɛrɛ kɛ Jɛ Sigikan tiyɛnbaga ye.
19 Ne kɔni, Jɛ Sigikan yɛrɛ de sabu fɛ ne ye a dabila ka balo Jɛ Sigikan la, walasa ne ka se ka balo Ala ye. Ne ye mɔgɔ gengennen ye Kuruwa kan Krista fɛ.
20 Ne yɛrɛ kɔni tɛ balo la tugun, nka Krista de bɛ balo la ne na.
Bawo, ne bɛ balo min na sisan mɔgɔyafari la, ne bɛ ka o kɛ Ala Den dannaya la, o min ye ne kanu ni ka a yɛrɛ don bolo la ne kosɔn.
21 Ne tɛna Ala ka ɲuman kɛ fu ye; katugu ni mɔgɔ bɛ jɛlenya sɔrɔ Jɛ Sigikan fɛ, o tuma Krista sara fu.»
3
1 Aw Galasika kodɔnbali ninnu, Jɔnni ye aw dabali ?
Fɛn bɛɛ dun jirala aw la ka jɛya Yezu Krista kan min gengenna kuruwa kan.
2 Aw ka ne kunnafoni nin yɔrɔ dɔrɔn kan : A fɔ aw ye Hakili senu sɔrɔ Jɛ Sigikan tiimɛni walew de kosɔn, wali katugu aw ye dannaya kibaro de lamɛn ?
3 Aw ka kodɔnbaliya sera fo nin yɔrɔ ma ? Aw minnu ye a daminɛ Hakili senu na, a fɔ mɔgɔyafari barika de bɛna aw lase dafalenya ma sisan?
4 A fɔ nin wale camanba ninnu kɛra gansan ?
Ni o ye a sɔrɔ u bɛ se ka kɛ gansan kɛ!
5 Hakili dibaga aw ma ani kabako kɛbaga aw cɛ la, o bɛ o kow kɛ Jɛ Sigikan tiimɛni walew kosɔn wa, wali katugu aw ye dannaya kibaro de lamɛn ?
6 A fɔra ko : Abrahamu dara Ala la ani o jatera a ye tilennenya ye.
7 Ayiwa, aw dun ka a faamu, ko : Dannatigiw de ye Abrahamu denw ye.
8 Kitabu fana tun ye a suda ko Ala bɛna siyaw lajɛya dannaya sira fɛ ; o de ye a to a fɔra Abrahamu ye kabini tumajan, ko : « Siyaw bɛɛ bɛna dubaw sɔrɔ e kosɔn. »
9 O cogo de la, mɔgɔ minnu ye dannatigiw ye, olu ye dubadenw ye i na a fɔ dannatigi Abrahamu.
10 Bawo, mɔgɔ minnu bɛ Jɛ Sigikan tiimɛniwalew sira kan, danga bɛ olu bɛɛ kan, ka a masɔrɔ a sɛbɛnnen bɛ, ko : « Ko minnu sɛbɛnnen bɛ Jɛ Sigikan kɔnɔ, mɔgɔ o mɔgɔ tɛ olu bɛɛ tiimɛ ka dafa, danga bɛ o tigi kan. »
11 A yɛrɛ jɛlen don, ko : Jɛ Sigikan tɛ se ka mɔgɔ si lajɛya Ala ɲɛ kɔrɔ, ka da a kan mɔgɔ tilennen bɛ balo sɔrɔ dannaya de fɛ.
12 Jɛ Sigikan ni dannaya tɛ si kelen ye, nka ni mɔgɔ min ye Jɛ Sigikan ciw bɛɛ tiimɛ, o tigi na balo sɔrɔ u la.
13 Krista ye an kunmabɔ ka an tanga Jɛ Sigikan danga ma. An kosɔn, a kɛra fɛn dangalen ye ka a masɔrɔ a sɛbɛnnen bɛ, ko : « Mɔgɔ o mɔgɔ dulonna jiri la, danga bɛ o tigi kan. » 14 O kɛra walasa duba min tara Abrahamu ye, o ka se siyaw ma, Yezu Krista sabu la ani o cogo la, dannaya sira fɛ, an ka Hakili sɔrɔ, min layidu tara.
15 Ne balimaw, ne bɛna mɔgɔya ko dɔ fɔ : Ni mɔgɔ dɔ taatɔ ye dalakan don a doncogo la, mɔgɔ wɛrɛ si tɛ se ka fɛn bɔ o la wali ka fɛn fara o kan.
16 Ayiwa, layidu tara Abrahamu ni a bɔnsɔnw de ye.
Sɛbɛn ma a fɔ, ko : « A ni a bɔnsɔnw», iko ni a kan tun bɛ mɔgɔ caman de ma, nka mɔgɔ kelen de kofɔra, ko : « Ani i bɔnsɔn, ni o ye Krista ye.»
17 Ayiwa ne kɔnɔta ye min ye, o filɛ nin ye : Ala ye a kan di a dicogo la kabini fɔlɔ-fɔlɔ. Jɛ Sigikan nana san kɛmɛ naani ni bi saba o layidu talen kɔ. O la, Jɛ sigikan tɛ se ka layidu wuli, ka a kɛ fu ye.
18 Bawo, ni mɔgɔ bɛ ciyɛn sɔrɔ Jɛ Sigikan sira fɛ, layidu jɔyɔrɔ tɛ o la tugun. Ala dun ye a ka mandiya jira Abrahamu la layidu sira fɛ.
Jɛ Sigikan jɔyɔrɔ
19 O tuma, kun jumɛn bɛ se ka kɛ Jɛ Sigikan na ?
A kɛra farankan ye walasa Ala kan sɔsɔliw ka da kɛnɛ kan sani bɔnsɔn nin ka na, layidu tara o min ko la. Jɛ Sigikan koɲɛ bilara sen kan mɛlɛkɛw fɛ cɛfɔbaga dɔ ta bolo fɛ.
20 Nka cɛfɔli tɛ fan kelen ko ye, Ala dun ye kelen pe de ye.
21 Yala Jɛ Sigikan bɛ Ala ka layiduw wuli ka bɔ yen wa?
Ayi, o tɛ se ka kɛ!
Bawo, ni Jɛ sigikan dɔ tun dira min tun bɛ se ka mɔgɔ labalo, o tuma, tiyɛn yɛrɛ la, jɛlenya tun na se ka sɔrɔ Jɛ sigikan sira fɛ.
22 Nka Kitabu ko : « Diyɛnnafɛn bɛɛ bɛ hakɛ fanga kɔrɔ, walasa dannaya fɛ Yezu Krista la, layidu ka tiimɛ dannatigiw ye.»
23 Dannaya gundo min tun ka kan ka jira, sani o waati ka se, an tun bɛ Jɛ Sigikan ka jɔnyaminɛn kɔnɔ.
24 O dun cogo la, Jɛ Sigikan kɛra an dɛɛndɛɛnbaga ye, sani Krista ka na, walasa an ka jɛlenya sɔrɔ dannaya sabu fɛ.
25 Nka, dannaya waati selen, an tɛ dɛɛndɛɛnbaga ka mara kɔnɔ tugun.
26 Aw bɛɛ lajɛlen, dannaya fɛ, aw ye Ala denw ye, Yezu Krista la.
27 Ɔwɔ, aw bɛɛ lajɛlen, aw minnu batizera Krista la, aw donfini kɛra Krista ye.
28 Zifuko tɛ, Gɛrɛsikako tɛ, jɔnko tɛ, hɔrɔnko tɛ ; cɛyako tɛ, musoyako tɛ ; aw bɛɛ lajɛlen kɔni, aw kɛra fɛn kelen pe ye Yezu Krista la.
29 Ayiwa ni aw ye Krista ta ye, o tuma, aw ye Abrahamu bɔnsɔnw ye : Layidu ta sira fɛ, aw ye ciyɛntabagaw ye.
4
1 Ne hakilinata filɛ nin ye : Ciyɛntabaga ka denmisɛnya waati bɛɛ la, a ni jɔn tɛ bɔ ɲɔgɔn na foyi la, ale min ye fɛnw bɛɛ tigi ye.
2 Nka, a bɛ lamɔbagaw ni koɲɛnabɔlaw ka fanga kɔrɔ fo a fa ka waati dantigɛlen ka se.
3 Ayiwa anw fana, o cogo kelen na, anw tun bɛ denmisɛnya na tuma min na, diyɛnnafɛnw ka fanga kɔrɔ, anw tun ye jɔnw de ye.
4 Nka, waati dafara minkɛ, Ala ye a Den ci, min banginna muso dɔ fɛ, ani min tun bɛ Jɛ Sigikan kɔrɔ, 5 walasa ka Jɛ Sigikan kɔrɔmɔgɔw kunmabɔ, ni ka anw kɛ Ala ka lamɔdenw ye.
6 Denw kɔni, aw ye o ye tigitigi : Ala ye a Den Hakili don an dusuw la, Hakili min bɛ pɛrɛn, ko : “Abba, Baba !”
7 O kama, i tɛ jɔn ye tugun, nka i ye den de ye; ni i ye den ye ka ban, i ye ciyɛntabaga fana ye : O ye Ala ka wale ye.
8 Fɔlɔ-fɔlɔ, ka a sɔrɔ aw tun tɛ Ala dɔn, aw tun bɛ ala dɔw ka jɔnya na minnu tun tɛ Ala yɛrɛ ye.
9 Nka sisan, ka a sɔrɔ aw bɛ Ala dɔn, wali yɛrɛ ko aw dɔnnen bɛ ale fɛ, aw bɛ se cogo di tugun ka aw kɔsegin diyɛnnafɛnw ma, fɛnfuw ani barikantanw, ka kɛ tugunni olu ka jɔnw ye ?
10 Aw bɛ donw, kalow, waatiw ani san laadaw bato !
11 Aw ka ko siran bɛ ne na : Katugu ne ye baara min kɛ aw kosɔn, o kɛtɔ filɛ fu ye !
12 Ne balimaw, ne bɛ aw deli ko aw ka kɛ ne ɲɔgɔn ye, katugu ne kɔni kɛra aw ɲɔgɔn ye.
Aw ma ne tɔɲɔ cogo si la.
13 Aw ye a dɔn tigitigi ko farilabana dɔ de sen fɛ, ne ye Kibaroduman lakali aw ye a senɲɛ fɔlɔ la. 14 Ani, ka a sɔrɔ ne farilabana tun ye aw kɔrɔbɔli sabu ye, aw ma ne jaasi, aw ma ɲigin ne na. Nka, aw ye ne ladon iko Ala ka mɛlɛkɛ dɔ, iko Krista Yezu yɛrɛ.
15 Aw ka o waati nisɔndiya dun bɛ min ?
Ne kɔni bɛ a seereya ko ni se tun bɛ aw ye, aw tun na aw ɲɛkisɛ fila bɔ ka olu di ne ma.
16 Sisan dun, ne kɛra aw jugu ye wa, katugu ne bɛ ka tiyɛn fɔ aw ye ?
17 Mɔgɔw bɛ ka girin min kɛ aw nɔ fɛ, o tɛ ko jɛlen ye ; u bɛ a fɛ dɔrɔn ka aw fara ka bɔ ne na, walasa aw ka girin u yɛrɛ nɔ fɛ.
18 Fɛn min ka ɲi, o ye ka a kɔlɔsi ko girin bɛ kɛ i nɔ fɛ don o don ni ŋaniyaɲuman ye, nka o kana dan ne ka waati ma aw cɛ la. 19 Ne ka denmisɛnw, ne bɛ ka aw bangin kokura tin tɔɔrɔ kɔnɔ, fo Krista ka kɔgɔ aw la.
20 Ayiwa ! Ni ne tun bɛ se ka sɔrɔ aw da fɛ sisan, o tun na diya ne ye, walasa ka kumacogo bɛnnen ta, katugu ne tɛ aw minɛcogo dɔn tugun.
21 Aw ka a fɔ ne ye, aw minnu bɛ a fɛ ka to Jɛ sigikan bolo kan, a bɛ min fɔ aw tulo tɛ o la wa ?
22 Bawo, a sɛbɛnna ko Abrahamu ye denkɛ fila sɔrɔ : Dɔ sɔrɔla jɔnmuso fɛ ani dɔ sɔrɔla hɔrɔnmuso fɛ.
23 Jɔnmuso den banginna fari sira fɛ, nka hɔrɔnmuso den banginna layidu sira fɛ.
24 Kɔrɔ bɛ o la : Bawo Jɛ fila minnu sigira, muso fila ninnu ye olu taamasenɲɛw de ye. Jɛ fɔlɔ, Sinayi kulu ta, o bɛ wolo den na jɔnya kama : Agari ye o ye – 25 katugu Sinayi kulu bɛ Arabi jamana na -, ani Agari ye Zerusalɛmu bilama ɲɔgɔn ye, ka a masɔrɔ o ye jɔn ye, ani a denw fana.
26 Nka, Zerusalɛmu, min bɛ sankolo la, o ye hɔrɔn ye, ani ale de ye anw ba ye.
27 Bawo, a sɛbɛnnen bɛ, ko : « Konanmuso, i ɲagali, e min tun tɛ ka den wolo ; yɛlɛkanba bɔ ka ɲagali, e min ma tindimi sidɔn ; katugu galomuso denw ka ca ni baramuso taw ye. »
28 Ani aw kɔni, ne balimaw, iko Izaaki, aw ye layidu denw de ye.
29 Nka iko den min tun banginna fari sira fɛ, o tun bɛ ka Hakili sabuladen nimatɔɔrɔ cogo min, hali bi a bɛ o cogo kelen na.
30 Ayiwa ! Kitabu Senu ye mun fɔ ? A ko : « Jɔnmuso ni a den gɛn, katugu a man kan jɔnmuso den ni hɔrɔnmuso den ka ciyɛn ta ɲɔgɔn fɛ. »
31 O cogo la, ne balimaw, anw tɛ jɔnmuso denw ye, nka hɔrɔnmuso denw.
5
1 Krista kɔni ye anw bɔ bolo la hɔrɔnya jɔnjɔn de kama.
Aw dun ka aw banban ani aw kana segin jɔnyaminɛn kɔnɔ tugun.
2 Ne Pɔli, ne bɛ a fɔ aw ye ko ni aw sɔnna nɛgɛkɔrɔsigi ma, Kristako tɛna foyi ɲɛ aw ye tugun.
3 Wa mɔgɔ o mɔgɔ bɛ sɔn nɛgɛkɔrɔsigi ma, ne bɛ a fɔ ka a jɛya tugun o tigi ye, ko : Jɛ Sigikan mumɛ tiimɛni ye waajibi ye a ma.
4 Ni aw bɛ aw lajɛyali siri Jɛ Sigikan tiimɛniwalew la, aw bɛ aw fara ka bɔ Krista la, ani Ala ka mandiya bɛ bɔ aw kan.
5 Anw kɔni, Hakili senu de sabu fɛ, dannaya bolo kan, an bɛ ka an jigilakow waleyali ɲɛnafilɛ, lajɛyali ye an jigi da ko minnu kan.
6 Bawo, mɔgɔ min bɛ Yezu Krista la, o tigi bolo nɛgɛkɔrɔsigi ani nɛgɛkɔrɔsigibaliya si tɛ foyi ɲɛ ; nka ɲɛci bɛ dannaya la, dannaya min ka walew bɛ ta kanuya kan.
7 Aw tun bɛ ka boli koɲuman : Jɔnni dun donna aw ni tiyɛn sira cɛ ?
8 Ala min ye aw wele, nin ɲɔgɔn sabujugu tɛ bɔ o la.
9 « Kumulan dɔɔnin bɛ mugu nɔɔninen funun ! »
10 Ne kɔni, Matigi barika la, ne jigi ma kari aw ko la ; aw tɛna kuntilenna wɛrɛ ta.
Nka, mɔgɔ min bɛ ka aw hakili ɲagami, o mana kɛ mɔgɔ o mɔgɔ ye, kiri na bin o tigi kan.
11 Ne balimaw, fɛn min ye ne kɔni ta fan ye, ni ne de tun bɛ ka nɛgɛkɔrɔsigi welewele da hali sa, o tuma, mun na nimatɔɔrɔ bɛ da ne kan ?
Ni o don, Kuruwa tɛ kunnatiyɛnnikun ye tugun !
12 Mɔgɔ minnu bɛ ka aw hakili ɲagami, olu ta kana dan o ma, u ka u yɛrɛ kɔbɔ !
Dannatigiw ka hɔrɔnya cogo
13 Aw kɔni, ne balimaw, aw welela hɔrɔnya de kama.
Nka, o hɔrɔnya kana aw bila fari negejugu sira kan cogo si la!
Nka, kanuya kosɔn, aw ka aw magan ɲɔgɔn ye.
14 Katugu, Jɛ Sigikan bɛɛ lajɛlen bɛ sɔrɔ nin ci de la : « I na i mɔgɔɲɔgɔn kanu iko i yɛrɛ. »
15 Nka ni aw bɛ ka ɲɔgɔn cin ani ka ɲɔgɔn dun, aw ka aw kɔlɔsi, ni o tɛ, aw na ɲɔgɔn silatunun.
16 Aw ka ne lamɛn : Aw ka Hakili sagonasira taama ani aw tɛna fari diyanyekow kɛ tugun.
17 Bawo, fari diyanyekow fɛ, fari bɛ Hakili kɛlɛ, ani Hakili diyanyekow fɛ, Hakili fana bɛ fari kɛlɛ : kɛlɛ de bɛ u cɛ. O de ye a to, fɛn min ka di aw ye, aw tɛ se ka o waleya.
18 Nka, ni Hakili de bɛ aw ɲɛminɛ, aw tɛ Jɛ Sigikan ka fanga kɔrɔ.
19 Fari ka kɛwalew dɔnnen don: Olu ye kunntanya, tɛnɛtiyɛnkow, diyatɔya, 20 bolibato, domaya, juguyabilen, bɛnbaliya, keleya, funun, fadenya, mɔgɔbilaɲɔgɔnna, farali, 21 ɲɛngoya, dɔlɔbamin, dumunibakɛ ani olu ɲɔgɔnnaw bɛɛ.
Iko ne ye a kɛ cogo min ka ban, ne bɛ aw lasɔmi ko olu kɛbagaw tɛna don Ala ka Masaya mara la.
22 Nka, Hakili denw filɛ ninnu ye: Kanuya, nisɔndiya, bɛn, muɲuni, ɲumanya, mɔgɔlandiya, kantigiya, 23 dusumada ani yɛrɛminɛ: Jɛ Sigikan tɛ nin wale sifayaw si sɔsɔ.
24 Mɔgɔ minnu ye Krista ta ye, olu ye fari nikankow ani a diyanyekow bɛɛ gengen kuruwa la.
25 Ni an bɛ balo Hakili de fɛ, an ka taama Hakili sagonasira kan.
26 Anw kana kɛ wasobaganciw ye; anw kana ɲɔgɔn dalaɲini, anw kana ɲɔgɔn kɔniya.
6
1 Ne balimaw, ni mɔgɔ dɔ filila, aw minnu bɛ Hakili taya la, aw de ka kan ka o tigi latilen ni dusumada ye. I janto i yɛrɛ la, katugu kɔnɔnasuli bɛ se ka e fana sɔrɔ.
2 Aw ka kow ka kun ɲɔgɔn na; aw ka Krista ka Jɛ sigikan tiimɛ o cogo la.
3 Bawo, mɔgɔ min bɛ a yɛrɛ kɛ mɔgɔba ye, ka a sɔrɔ a tɛ foyi ye, o tigi bɛ a yɛrɛ nɛgɛn.
4 Nka, bɛɛ kelen-kelen ka a ka kɛwalew sɛgɛsɛgɛ, a yɛrɛ ye minnu kɛ; o tuma, ni a ye kunkɔrɔta kun sɔrɔ u la, o kunkɔrɔta bɛ a ni a yɛrɛkun cɛ, nka sangaɲɔgɔnma ko tɛ.
5 Bawo, bɛɛ kelen-kelen doni na da a yɛrɛ de kun.
6 Mɔgɔ min bɛ kalan Ala ka Kuma na, o tigi ka a kalanbaga niyɔrɔ bɔ a bolofɛnw bɛɛ la.
7 Aw kana aw yɛrɛ nɛgɛn: Ala tɛ sɔn ɲagaribɔli ma; bawo, mɔgɔ bɛ fɛn min dan, a bɛna o de tɔnɔ sɔrɔ.
8 Mɔgɔ min bɛ danni kɛ fari kosɔn, o tigi na fari tɔnɔ sɔrɔ, ni o ye banni ye.
Mɔgɔ min bɛ danni kɛ Hakili kosɔn, o tigi na Hakili tɔnɔ sɔrɔ ni o ye balo banbali ye.
9 Anw kana sɛgɛn ɲuman kɛli la; katugu don dɔ, anw na tɔnɔ sɔrɔ ni anw ma salaya.
10 O kama, ka anw to a tuma na, anw ka ɲuman kɛ bɛɛ ye, janko an balima dannatigiw.
Kuma laban ani foliw
11 Aw ka nin sɛbɛnniden belebelew lajɛ: Ne yɛrɛ bolo de bɛ ka u sɛbɛn aw ye!
12 Mɔgɔ minnu bɛ a fɛ ka u yɛrɛ jira fari sira fɛ, olu de bɛ ka nɛgɛkɔrɔsigi waajibiya aw kan. Kun kelen pe min bɛ o la, o ye ko u kana nimatɔɔrɔ Krista ka kuruwa kosɔn.
13 Bawo, mɔgɔ minnu bɛ sɔn nɛgɛkɔrɔsigi ma, olu tɛ ka Jɛ Sigikan tiimɛ; o bɛɛ ni a ta, u sago bɛ aw ka sigi nɛgɛ kɔrɔ, walasa u ka se ka kunkɔrɔta sɔrɔ aw fari sabu la.
14 Ne kɔni, ne tɛ a fɛ wasokun wɛrɛ si ka kɛ ne na an Matigi Yezu Krista ka kuruwa kɔ; kuruwa sabu fɛ, diyɛn kɛra fɛn gengennen ye kuruwa kan ne bolo ani ne fana kɛra fɛn gengennen ye kuruwa kan diyɛn bolo.
15 Bawo, fɛn min bɛ jate, o tɛ nɛgɛkɔrɔsigi wali nɛgɛkɔrɔsigibaliya ye, nka o ye dafɛnw lakurayali de ye.
16 Mɔgɔ minnu bɛ ka o balocogo sira taama, hɛra ni makari ka kɛ olu ye ani Ala ka Isirayɛli ye.
17 Ayiwa sa, mɔgɔ si kana na tɔɔrɔ lase ne ma.
Ne kɔni, Yezu ka jolifɔnw nɔ bɛ ne farikolo la.
18 Ne balimaw, Matigi Yezu Krista ka mandiya ka kɛ aw fɛ!
Amiina!
Jinèmuso
Nin kèra jinèmuso dò ye, a denw bèe tun bè sa n'u wolola.
A jiginnen tuguni, n'a den ma to a bolo, a y'a kali k'a tè den wèrè wolo.
Suw k'a ma k'a ka kònò wèrè ta, k'o den bè balo, n'a sera, sanni o den ka taama, ka taa n'o ye su o su, yòrò dogolen dò la, ka dònkili dò da den in ye, u fila dòròn bè dònkili min mèn.
U ko n'o tè den bè sa.
Jinèmuso y'i jija f'a garijigèra tuguni.
A ye denkènin dò sòrò.
Suw y'a fò cogo min na, a y'a kè ten.
Su o su a tun bè taa kuluwo dò la, ka nin dònkili in da den tulo kòrò:
“balo n den, balo ne jigi!
walasa i bè mògòya don dò la!”
Su o su, ba tun bè nin de kè.
Don dò wula fè, cènin dò tèmètò y'a dònkilidakan mèn, a y'i sodon kuluwo la.
Jinèmuso dabali bannen y'a ye. A kulela:
“I ye ne dònkilidakan mèn wa?
Òhòn, n y'a mèn.
I filè ka dònkili min mèn, i kana a da fiyewu, n'o tè, n den bè sa, n b'i deli!
I kana siran, n t'i ka dònkili da!
walasa a ka d'a la, jinèmuso ko tuguni:
N'i ye dònkili in da, ni fèn o fèn ye den sòrò, i fana bè sa. ”
cènin sirannen bolila.
sinyè caman na, a bòtò tulonkèyòrò la, a bè tèmèn kuluwo in kèrèfè.
Don dò la, a tulonkètò, cènin in ye dònkili konnen in da.
A terikè y'a nyininka:
“e ka dònkili in kòrò ye di?
fosi tè! gundo dò de don!” cènin nyinèna a ye layidu min ta jinèmuso ye.
A tònyògònw y'a dalanyini, ka tila k'u fili a kan, f'a ye gundo bòròtò.
A ye dònkili konnen da...
Farigan juguba ye den minè o su kelen.
Jinèmuso ko:
cènin ye n janfa! i b'a sòrò a ye dònkili da.
Nin den in fana bèna sa, i n'a fò tòw bèe sara cogo min na!
O dugusajè, den in sara.
Su min dara o kan, jinèmuso in y'a jò siratigè la, kuluwo kèrèfè, cogo min na a bè se ka bala dangaden in na.
Nka o su ani su minnu fana dara o kan, cènin ma tèmè sira in fè, barisa a somina ko n'a tèmèna sira in fè, jinèmuso b'a faga, n'o y'a sòrò.
Nka don dò la, cènin nyinèna ka tèmè kuluwo kèrèfè.
Jinèmuso tun b'a bèlènna, o balala a la k'i pèrèn a kunna:
e de filè nin ye sa!
n tun ye kangari da i ye, k'i kana n ka dònkili da!
i y'o da!
n den sara, wa i fana bè sa!
Jinèmuso ye cènin sirankojugu minè, k'i bolo ja o ngoono na.
Nka a den ka saya dusukasi bonyakojugu, ani k'o ka saya ma bò fen wèrè la, fo denmisènnin dò ka fili, o ko fila y'a sòn ja. O ma kun jinèmuso fè.
A ma waati jan sòrò si la, a sara.
MACE SENU
1
Yezu buruju
1 Yezu Krista, Dawidi den, Abrahamu den, o buruju filɛ nin ye : 2 Abrahamu den ye Izaaki ye, Izaaki den ye Zakɔbu ye, Zakɔbu den ye Zida ni a balimakɛw ye. 3 Zida ye Perɛsi ni Zera sɔrɔ Tamari fɛ. Perɛsi den ye Hɛsirɔni ye, Hɛsirɔni den ye Aramu ye. 4 Aramu den ye Aminadabu ye; Aminadabu den ye Nasɔni ye, Nasɔni den ye Salima ye. 5 Salima ye Bowozi sɔrɔ Arahabu fɛ. Bowozi ye Obɛdi sɔrɔ Uruti fɛ. Obɛdi den ye Zese ye. 6 Zese den ye masakɛ Dawidi ye.
Dawidi ye Salomɔn sɔrɔ Uri muso fɛ. 7 Salomɔn den ye Ɔrɔbowamu ye, Ɔrɔbowamu den ye Abiya ye, Abiya den ye Asa ye. 8 Asa den ye Zozafati ye, Zozafati den ye Zoramu ye, Zoramu den ye Oziyasi ye. 9 Oziyasi den ye Yotamu ye, Yotamu den ye Akazi ye, Akazi den ye Ezekiyasi ye. 10 Ezekiyasi den ye Manase ye, Manase den ye Amɔn ye, Amɔn den ye Zoziyasi ye. 11 Zoziyasi den ye Zekoniyasi ni a balimakɛw ye minnu banginna Babilɔni jɔnyalataa waati la.
12 Babilɔni jɔnya bannen kɔ, Zekoniyasi den Salatiyɛli banginna. Salatiyɛli den ye Zorobabɛli ye.
13 Zorobabɛli den ye Abiyudi ye, Abiyudi den ye Eliyakimu ye, Eliyakimu den ye Azɔri ye. 14 Azɔri den ye Sadɔki ye, Sadɔki den ye Akimu ye, Akimu den ye Eliyudi ye. 15 Eliyudi den ye Eleyazari ye, Eleyazari den ye Matani ye, Matani den ye Zakɔbu ye. 16 Zakɔbu den ye Zozɛfu ye, Mariya cɛ. Yezu min bɛ wele ko Krista, o banginna Mariya fɛ.
17 O la sa jate la : Ka bɔ Abrahamu la ka se Dawidi ma, woloyɛlɛma kɛra senɲɛ tan ni naani. Ka bɔ Dawidi la fo ka se Babilɔni jɔnyalataa tuma ma, yɛlɛma kɛra senɲɛ tan ni naani. Ka bɔ Babilɔni jɔnyalataa tuma na fo ka se Krista ma, yɛlɛma kɛra senɲɛ tan ni naani.
18 Yezu bangincogo filɛ nin ye : A ba Mariya maminɛlen tun bɛ Zozɛfu fɛ.
Nka sani u ka sigi ɲɔgɔn fɛ, Mariya ye kɔnɔ ta Hakili Senu se fɛ.
19 A cɛ Zozɛfu min tun ye mɔgɔ tilennen ye, o tun tɛ a fɛ ka a lebu ani o sago kɛra ka a labila sutara la.
20 Ka o hakilina to a la, Matigi ka mɛlɛkɛ ye a yɛrɛ jira a la sugo la ka nin fɔ a ye : « Zozɛfu, Dawidi den, kana siran ka i muso Mariya ladon i ka so : Katugu a lajɔlen bɛ den min na, o bɔra Hakili Senu la. 21 A na denkɛ bangin i na min tɔgɔ da ko Yezu. Ale de na a ka jama kisi u ka hakɛw ma. »
22 Koɲɛ nin bɛɛ kɛra ten walasa Matigi ka kuma min fɔra kira fɛ o ka dagun : 23 “A filɛ npogotigi min ma cɛ dɔn, o na kɔnɔ ta ka denkɛ bangin. Den in tɔgɔ na da ko Emanuwɛli”, o kɔrɔ ye ko : « Ala bɛ anw cɛ la.»
24 Zozɛfu kununna minkɛ ka bɔ sunɔgɔ la, Matigi ka mɛlɛkɛ tun ye ci min fɔ a ye, a ye o kɛ : A ye a muso ladon a ka so; 25 nka Mariya jiginna denkɛ la ka a sɔrɔ Zozɛfu ma a dɔn muso ye. Zozɛfu ye den tɔgɔ da ko Yezu.
2
Dɔnnikɛlabaw bɛ Yezu yɔrɔ ɲini
1 Yezu banginna Bɛtileyɛmu, Zide jamana na, Masakɛ Erɔdi tile la. A filɛ, dɔnnikɛla dɔw nana Zerusalɛmu ka bɔ kɔrɔn fɛ. 2 U ye ɲininkali kɛ, ko : « Zifuw ka masakɛ min banginna da fila nin na, o bɛ min ?
Anw ye a dolo ye ka anw to kɔrɔn fɛ ani anw nana ka a bonya. »
3 Masakɛ Erɔdi ye o mɛn minkɛ, a kɔnɔganna a ni Zerusalɛmukaw bɛɛ.
4 A ye sɔnnikɛla kuntigiw ani jamana sɛbɛnnikɛlaw bɛɛ dalajɛ ni ka u ɲininka ko Ala ka Krista ka kan ka bangin yɔrɔ jumɛn?
5 U ye a jaabi, ko: «Bɛtileyɛmu, Zida kafo kɔnɔ; katugu a sɛbɛnnen bɛ kira fɛ, ko: 6 Bɛtileyɛmu, e min bɛ Zida kafo kɔnɔ, e man dɔgɔ ni Zida kafo dugubaw si ye; ka a masɔrɔ kuntigi dɔ na bɔ e la min na ne ka jama Isirayɛli ladon iko gɛnnikɛla. »
7 O la, Erɔdi ye dɔnnikɛlaba ninnu wele dogo la ka dolo bɔwaati jɔnjɔn ɲininkali kɛ u la. 8 O kɔ a ye u bila ka taa Bɛtileyɛmu, ko: «Aw ka taa ka den nin lakodɔn kosɛbɛ. Ni aw ye a ye, aw ka ne ladɔnniya walasa ne fana ka taa ka a bonya. »
9 U ye masakɛ ka kuma lamɛn minkɛ, u ye sira ta. A filɛ, u tun ye dolo min ye kɔrɔn fɛ, o bilara u ɲɛ fo ka taa a jɔ den dayɔrɔ kunna.
10 U ye dolo ye minkɛ u nisɔndiyara kosɛbɛ.
11 U donnen so kɔnɔ, u ye den ye ani a ba Mariya. U ye u majigin fo dugu ma a ɲɛ kɔrɔ ka a bonya. O kɔ u ye u ka nafolominɛnw dayɛlɛ ka a sɔn sanu ni wusulan ani sumadiyalan na.
12 U lasɔminen sugo la ko u kana segin Erɔdi bara, u ye sira wɛrɛ minɛ ka taa u ka jamana na.
Misira boli-ka-taa ani denmisɛnw fagali
13 Dɔnnikɛlabaw taalen kɔ, Matigi ka mɛlɛkɛ ye a yɛrɛ jira sugo la Zozɛfu la ka a fɔ a ye : « Wuli ka den ni a ba ta ani ka boli ka taa Misira jamana na. To yen fo ne ka ne kan bɔ i ma.
Katugu Erɔdi bɛna den ɲini walasa ka a faga. »
14 Zozɛfu wulila ka den ni a ba ta su fɛ ani a bolila ka taa Misira. 15 A tora yen fo ka taa se Erɔdi saya ma. O kɛra walasa Matigi tɛmɛnna kira fɛ ka kuma min fɔ o ka dagun, ko : ne ye ne denkɛ wele ka bɔ Misira.
16 O la, Erɔdi ye a ye minkɛ ko dɔnnikɛlabaw ye a janfa, a dimina kosɛbɛ. Ani a ye mɔgɔw bila ka taa Bɛtileyɛmu ni o dafɛdugu denmisɛnw bɛɛ faga ka a ta san fila la ka jigin. A ye jate minɛ kɛ dɔnnikɛlabaw ka kuma fɔlen ma.
17 O la kira Zeremi ka kuma dagunna, ko : 18 « Kulokan dɔ bɔra Arama dugu kɔnɔ: kasikan ni maɲumatɔkan, Arasɛli kasikan don a denw ko la. Katugu u tɛ balo la tugun, a ma sɔn a dusu ka saalo. »
Yezu ni a banginbagaw kɔseginni Nazarɛti
19 Erɔdi kɛlen ka diyɛn to, Matigi ka mɛlɛkɛ ye a yɛrɛ jira Zozɛfu la sugo la, Misira jamana kɔnɔ. 20 A ko Zozɛfu ma : « Wuli ka den ni a ba ta ani ka i kɔsegin Isirayɛli jamana na. Minnu kɔni tun bɛ den in nɔ fɛ, olu sara. »
21 Zozɛfu wulila ka den ni a ba ta ani ka a kɔsegin Isirayɛli jamana na.
22 Nka a ye a mɛn minkɛ ko Arikelawusi bɛ Zide mara kunna a fa Erɔdi nɔ na, a siranna ka taa yen. A lasɔminen sugo la, a ye a mabɔ ka taa Galile mara kɔnɔ; 23 ani a ye a sigi dugu dɔ la min tɔgɔ ye ko Nazarɛti. O cogo la, Matigi tɛmɛnna kiraw fɛ ka kuma min fɔ, o dagunna, ko : « A na wele Nazarɛtika.”
3
Zan Batisi ka waajuli
1 Nin donw la, Zan Batisi bɔra kɛnɛ kan ani a tun bɛ ka waajuli kɛ Zide jamana kungolankolon kɔnɔ, ko : 2 « Aw ka aw sɔn yɛlɛma, katugu Sankolow Masaya ye a magɛrɛ !»
3 Kira Izayi kumana ale yɛrɛ de kan, ko : Pɛrɛnkan dɔ bɛ ka bɔ kungolankolon kɔnɔ, ko : Aw ka Matigi ka sira labɛn, ka a ka siramisɛnw latilen.
4 Zan kannadulɔki dilannen tun bɛ ni ɲaamɛsi ye ani a cɛsirilan tun ye wolo ye. A balo tun ye ntɔn ye ani kungokɔnɔdi.
5 O tuma na, Zerusalɛmukaw, Zide jamana bɛɛ ani Zurudɛn baji lamini mɔgɔw bɛɛ tun bɛna a sɛgɛrɛ 6 ka jɔ u ka hakɛw la ani ka batɛmu sɔrɔ a fɛ Zurudɛn baji la.
7 A ye a ye minkɛ ko Fariziyɛnw ni Sadɔkisiw caman tun bɛ na batɛmu nin nɔ fɛ, a ko u ma : « Fɔnfɔnninsiw! Jɔnni ye aw lasɔmi ko aw ka boli ka bɔ Dimiya ɲɛ min natɔ don ?
8 O la sa, aw ka walew kɛ minnu bɛ aw sɔn yɛlɛmali sɛmɛntiya. 9 Ani aw kana a fɔ aw yɛrɛ kɔnɔ, ko : “Abrahamu ye anw fa ye”.
Ne kɔni, ne bɛ a fɔ aw ye ko kabakuru minnu filɛ nin ye, Ala bɛ se ka olu bayɛlɛma ka kɛ Abrahamu denw ye.
10 Jele dalen bɛ ka ban jiriw gili kan ; jiri o jiri, min tɛ den ɲuman kɛ, o na tigɛ ka fili tasuma na.
11 Ne kɔni, ne bɛ aw batize ji la walasa aw ka aw sɔn yɛlɛma. Nka, mɔgɔ min bɛ na ne kɔ, o se ka bon ni ne ta ye; ani ka o ka sabara bɔ a sen na, ne ka dɔgɔ o ma. Ale de na aw batize Hakili Senu ani tasuma na.
12 Fiyɛlikɛlɛfɛ bɛ a bolo; a ka gende, alikama bɛ gosi min kan, a bɛna o furan. Ani a na sumankisɛw dalajɛ a ka jigiɲɛ kɔnɔ. Kalaw kɔni, a na olu jeni ni tasuma ye min tɛ sa abada !»
Yezu batizeli
13 Nin waati la, Yezu bɔra Galile ka taa Zurudɛn ba dankanw la. A nana Zan yɔrɔ walasa ka batize o fɛ.
14 Zan tun bɛ a fɛ ka a ban, o ko : « Ne de ka kan ka batize e fɛ, e dun bɛ na ne yɔrɔ!»
15 Nka Yezu ye a jaabi : «Sisan, i ka a to ne ta la. Anw ka kan ka tilennenya sira taama ka a dakɛnyɛ o cogo la. »
O tuma na, Zan ye a to Yezu ta la.
16 Yezu batizelen kɔ, a sinna ka bɔ ji la; sankolo dayɛlɛla ani a ye Ala Hakili jigintɔ ye iko jɛnɛntubannin ka na sigi a kan.
17 Kumakan dɔ bɔra Sankolow la, ko : « Nin ye ne Denkɛ kanulen ye min bɛ ne ni wasa.»
4
1 Yezu batizelen kɔ, Hakili Senu ye a lataa kungolankolon kɔnɔ walasa Sitanɛ ka a kɔrɔbɔ.
2 A sunna tile bi naani ani su bi naani. O kɔ, kɔngɔ ye a minɛ.
3 Kɔrɔbɔlikɛla gɛrɛla a la ka nin fɔ a ye, ko : « Ni i ye Ala Den ye, a fɔ ko kabakuruw ninnu ka kɛ buuruw ye.»
4 Nka Yezu ye a jaabi, ko : «A sɛbɛnnen bɛ : “Mɔgɔ tɛ balo buuru dama na nka kuma o kuma min bɛ bɔ Ala da”. »
5 O tuma, Sitanɛ taara ni a ye Zerusalɛmu dugu senu kɔnɔ ka a bila Alabatosoba kuncɛ ma, 6 ni ka nin fɔ a ye : «Ni i ye Ala Den ye, i cun dugu ma. A kɔni sɛbɛnnen bɛ, ko : “A na ci jɔ a ka mɛlɛkɛw ma i ko la ko u ka i ta u bolo la walasa i sen kana talon kabakuru dɔ la”. »
7 Yezu ye a fɔ a ye, ko : «A sɛbɛnnen bɛ fana, ko : “I tɛna Matigi i ka Ala kɔrɔbɔ. »
8 Sitanɛ taara ni a ye tugun kulujanmanjanba dɔ kan ka diyɛn Masakɛw ka maraw ni o maraw nɔɔrɔ jira a la 9 ani ka nin fɔ a ye : «Ne na nin bɛɛ di i ma, ni i bɛ i da dugu ma ka ne bato.»
10 O la, Yezu ko a ma : «Bɔ ne kɔrɔ, Sitanɛ o!
A kɔni sɛbɛnnen bɛ, ko: “Matigi i ka Ala, i na o bato ani ka o kelen sago kɛ. »
11 O tuma Sitanɛ farala a la.
Ani a filɛ, mɛlɛkɛw nana a kɔrɔ ka dumuni di a ma.
Yezu kɔseginni Galile
12 Yezu ye a mɛn minkɛ ko Zan Batisi minɛna ka bila kaso la, a ye a mabɔ ka taa Galile mara la. 13 A bɔra Nazarɛti ka na sigi Kafaranawɔmu, o dugu min bɛ ba da la, Zabulɔn mara ni Nɛfutali mara dancɛ la. 14 O cogo la, Matigi tɛmɛnna kira Izayi fɛ ka kuma min fɔ, o dagunna, ko : 15 Zabulɔn jamana, Nɛfutali jamana, kɔgɔji sira, Zurudɛn ba kɔfɛjamana, siyaw kafojamana Galile.
16 Jama min tun sigilen bɛ dibi la, yeelenba bɔra o ye. Mɔgɔ minnu tun sigilen bɛ saya jamana dibi la, yeelen bɔra olu ye.
17 Kabini o tuma, Yezu ye a daminɛ ka waajuli kɛ, ko : « Aw ka aw sɔn yɛlɛma, katugu Sankolow Masaya ye a magɛrɛ.»
Kalanden naani fɔlɔw weleli
18 Ka a to taama na Galile ba dankan na, Yezu ye badenmacɛ fila ye : Simɔn min bɛ wele Piyɛri ani o dɔgɔkɛ Andere. U tun bɛ ka jɔ fili ba kɔnɔ, katugu mɔnnikɛlaw tun don.
19 Yezu ko u ma : « Aw ka tugu ne na ani ne na aw kɛ mɔgɔmɔnnaw ye.»
20 O yɔrɔnin bɛɛ, u ye u ka jɔw bila ka tugu a la.
21 A taatɔ ɲɛ fɛ, a ye badenma fila wɛrɛw ye : Zebede denkɛ Zaki ani o dɔgɔkɛ Zan. Olu ni u fa tun bɛ u ka kurun kɔnɔ ka u ka jɔw labɛn. A ye olu fana wele.
22 O yɔrɔnin bɛɛ, u ye u fa ni u ka jɔw bila ka tugu a la.
Yezu bɛ kalan ani kɛnɛyali kɛ
23 Yezu ye Galile jamana yɔrɔ bɛɛ taama. A tun bɛ waajuli kɛ u ka alabatosow kɔnɔ, ka Ala ka Masaya Kibaroduman welewele da, ka mɔgɔw kɛnɛya u ka banaw ni barikantanya bɛɛ la.
24 A tɔgɔ bɔra Siri jamana fan bɛɛ la. U ye banabagatɔ bɛɛ lase a ma, dimi ni tɔɔrɔ sifaya caman tun bɛ minnu na; jinɛtɔw, kirikirimasiyɛntɔw ani fasa jalenw. A ye olu bɛɛ kɛnɛya.
25 Jamakulubaw tugura a la, ka bɔ Galile ni Dekapɔli, Zerusalɛmu, Zide ani Zurudɛn baji kɔfɛjamana na.
5
Yezu ka kulukan waajuli
1 Yezu ye a ye minkɛ ko jamaba tugulen bɛ a nɔ fɛ, a yɛlɛnna kulu la. A ye a sigi ani a ka kalandenw ye u magɛrɛ a la.
2 O la, a ye a daminɛ ka u kalan. A ko : 3 «Hɛra bɛ mɔgɔw ye minnu bɛ u yɛrɛ dɔn faantanw ye u dusukun na, katugu Sankolow Masaya ye u ta ye.
4 Hɛra bɛ sukasibagatɔw ye, katugu u dusu na saalo!
5 Hɛra bɛ mɔgɔ sabalilenw ye, katugu u na dugukolo sɔrɔ ciyɛn ye!
6 Hɛra bɛ mɔgɔw ye, tilennenya kɔngɔ ni a minnɔgɔ bɛ minnu na, katugu u na wasa!
7 Hɛra bɛ hinɛnciw ye, katugu hinɛ na kɛ u yɛrɛw la!
8 Hɛra bɛ dusukunjɛlentigiw ye, katugu u na Ala ye u ɲɛ na!
9 Hɛra bɛ mɔgɔw ye minnu bɛ bɛn sigi mɔgɔw ni ɲɔgɔn cɛ, katugu u na wele ko Ala denw!
10 Hɛra bɛ mɔgɔw ye minnu bɛ nimatɔɔrɔ tilennenya kosɔn, katugu Sankolow Masaya ye u ta ye!
11 Hɛra bɛ aw ye ni aw nenina ka aw nimatɔɔrɔ ani ka nkalon sifaya bɛɛ da aw la ne kosɔn!
12 Aw ka ɲagali ka sɛwa, katugu aw baraji na bonya Sankolow la haali : Ka da a kan kira minnu nana aw ɲɛ, u ye olu nimatɔɔrɔ ten.
Diyɛn kɔgɔ ni a yeelen
13 « Aw ye dugukolo kɔgɔ ye.
Ni kɔgɔ diya bɔra a la, mun na a diya segin a la kokura ?
Nafa si tɛ a la tugun, a bɛ fili ani mɔgɔw bɛ taama a kan.
14 Aw ye diyɛn yeelen ye.
Duguba min sigilen bɛ kulu san fɛ, o tɛ se ka dogo.
15 Ani mɔgɔ tɛ fitinɛ mɛnɛ ni ka a bila filen jukɔrɔ; a bɛ turu a turuyɔrɔ de la ani a bɛ yeelen bɔ sokɔnɔmɔgɔw bɛɛ ye.
16 O cogo la, aw ka yeelen ka yelenkun mɔgɔw ɲɛ kɔrɔ. O la, ni u ye aw ka wale ɲumanw ye, aw Fa min bɛ Sankolow la, u na o tanu. »
Sariya dagunni
17 «A kana kɛ aw ɲɛ na ko ne nana ka Jɛ sigikan wali ka kiraw ka kuma wuli: Ne ma na ka kow tiyɛn, nka ka kow dafa.
18 Tiyɛn na, ne bɛ a fɔ aw ye, ko: Sani sankolo ni dugukolo ka tunun, hali i kelen wali i kunnatomi, o tɛna bɔ Jɛ sigikan na fo a bɛɛ ka tiimɛ ka se a dan na tuma min.
19 O la sa, min mana a ban ka Ala ka ciw bɛɛ la dɔgɔmannin kelen pe kɛ ani ka mɔgɔw dege o ɲɔgɔn na, o tigi na jate bɛɛ la dɔgɔmannin ye Sankolow Masaya kɔnɔ. Nka, min mana Jɛ sigikan bɛɛ tiimɛ ani ka mɔgɔw dege olu la, o tigi na jate mɔgɔba ye Sankolow Masaya kɔnɔ.
Tilennenya sirakura
20 «Katugu ne bɛ a fɔ aw ye, ko: Ni aw ka tilennenya ma tɛmɛn sɛbɛnnikɛlaw ni Fariziyɛnw ta kan, aw tɛna don Sankolow Masaya kɔnɔ.
21 «Aw ye a mɛn ko a fɔra bɛnbaw ye: I kana mɔgɔ faga ani ko ni min ye mɔgɔ faga, o tigi na wele kiri la.
22 Nka ne kɔni bɛ a fɔ aw ye, ko: Mɔgɔ o mɔgɔ mana funun a balima kɔrɔ, o tigi na wele kiri la. Ni min ye a balima neni ka a wele “kodɔnbali”, o tigi na wele Kiribulonba la. Ni min ye a balima danga ka a wele “fatɔ”, o sara na kɛ jahanama tasuma ye.
23 O tuma na sa, ka i to sɔnniyɔrɔ la, ni i hakili jiginna ko ko dɔ bɛ i ni i balima dɔ cɛ, 24 i ka sɔnnifɛn bila sɔnnibanbe ɲɛ kɔrɔ ani taa ka bɛn sigi i ni i balima cɛ fɔlɔ; o kɔ, na ka i ka sɔnnifɛn lase.
25 Ka i ni i kɛlɛɲɔgɔn to kiriyɔrɔ sira kan, a ɲini aw ka diya joona walasa a kana i don kiritigɛla bolo, kiritigɛla kana i don a ka maganna bolo ani o kana i don kaso la.
26 Ne bɛ a fɔ i ye tiyɛn na : I tɛna bɔ fewu sani i ka i ka juru bɛɛ sara ka ban pewu.
27 « Aw ye a mɛn ko a fɔra : I kana jɛnɛya kɛ.
28 Nka ne kɔni bɛ a fɔ aw ye, ko : Cɛ o cɛ mana muso dɔ mafilɛ ni ka o nege minɛ a yɛrɛ kɔnɔ, o tigi ye jɛnɛya kɛ ka ban muso in fɛ a dusukun na.
29 I kininfɛɲɛ, ni o bɛ i bila hakɛ la, o wɔgɔbɛ ni ka o fili yɔrɔjan katugu a ka fisa i ma ka bɔnɛ i fari yɔrɔ kelen na ni i yɛrɛkun mumɛ fililen ye jahanama tasuma na.
30 Ni i kininfɛbolo fana bɛ kɛ sabu ye ka i bila hakɛ la, a tigɛ ka a fili yɔrɔjan : Min kɔni ka fisa i ma, o ye i ka bɔnɛ i fari yɔrɔ dɔ la, i yɛrɛkun mumɛ kana taa jahanama tasuma na.
31 « A fɔra fana, ko : Ni mɔgɔ min bɛ a furumuso bila, o ka furusasɛbɛn di a ma.
32 Nka ne bɛ a fɔ aw ye, ko : Cɛ o cɛ bɛ a muso labila ka a sɔrɔ “jatɔyasira” tɛ, o bɛ a muso bila jɛnɛya la. Ni min fana ye muso bilalen furu, o bɛ jɛnɛya kɛ.
33 « Aw ye a mɛn fana, ko : A fɔra anw bɛnbaw ye ko u kana u kali nkalon kan; nka ni i ye i kali Matigi ye, i ka o kalikan bɔ a sira fɛ.
34 Nka ne bɛ a fɔ aw ye ko aw kana aw kali tuma si : Aw kana aw kali sankolo la, katugu o ye Ala ka masasigilan ye; 35 aw kana aw kali dugukolo la, katugu o ye a sendalanw ye; aw kana aw kali Zerusalɛmu dugu fana na, katugu o ye Masaba sigidugu ye.
36 I kana i kali i yɛrɛkun fana na, katugu i tɛ se ka i kunsigi kelen pe finya wali ka a jɛya.
37 Ni aw bɛ a fɔ, ko : “Ɔwɔ”, o ka kɛ “Ɔwɔ” jɔnjɔn ye.
Ni aw bɛ a fɔ, ko : “Ayi”, o ka kɛ “Ayi” jɔnjɔn ye. Fɛn o fɛn mana fara o kan, o bɛ bɔ Sitanɛ de la.
38 « Aw ye a mɛn ko a fɔra : Ɲɛ sara ye ɲɛ ye, ɲin sara ye ɲin ye.
39 Nka ne bɛ a fɔ aw ye ko aw kana aw ta mɔgɔjugu fɛ; nka ni min ye tɛgɛ ci i kininfɛtulo kɔrɔ, i ka tɔ kelen jɔ o ye. 40 Ni min bɛ a fɛ ka i wele kiri la ka i ka forokonin bɔɔsi i la, i ka dulɔkiba fana to o ye. 41 Ni min ye i bila taama na min bɛ paaraɲɛ ba kelen bɔ, i ka paaraɲɛ ba fila kɛ o tigi fɛ.
42 I delibaga sɔn; mɔgɔ min bɛ a fɛ ka juru ta i fɛ, i kana i kɔdon o la.
43 « Aw ye a mɛn ko a fɔra : I na i balima kanu ani i na ban i jugu la.
44 Nka ne bɛ a fɔ aw ye : Aw ka aw juguw kanu ani ka Ala deli aw nimatɔɔrɔbagaw ye, 45 walasa aw Fa min bɛ sankolow la, aw ka kɛ o denw ye. Ale kɔni bɛ tile bɔ mɔgɔjuguw ni mɔgɔɲumanw ye ani a bɛ sanji lana mɔgɔ tilennenw ni tilenbaliw ye.
46 Ni aw bɛ aw kanubagaw kanu, aw na baraji jumɛn sɔrɔ ?
Faamawariminɛnaw yɛrɛ tɛ o ɲɔgɔn kɛ wa?
47 Ka fara o kan, ni aw tɛ mɔgɔ wɛrɛw fo ni aw balimaw tɛ, o ye koba ye wa?
Aw dama tɛ o kɛ, siyaw yɛrɛ tɛ o ɲɔgɔn kɛ wa?
48 Aw kɔni ka kɛ mɔgɔ dafalenw ye iko aw Fa min bɛ sankolo la.
6
Nini kɛcogo
1 « Aw ka aw yɛrɛ kɔlɔsi aw ka tilennenya walew kana kɛ mɔgɔw ɲɛkɔrɔko ye; ni o tɛ, aw Fa min bɛ Sankolow la, aw tɛna sara sɔrɔ o bolo.
2 O la sa, ni i bɛ nini kɛ, i kana buru fiyɛ i ɲɛ iko filankafow bɛ a kɛ cogo min alabatosow kɔnɔ ani bɔlɔnw la walasa u ka tanuni sɔrɔ mɔgɔw fɛ. Tiyɛn na, ne bɛ a fɔ aw ye, u ye u sara sɔrɔ.
3 Nka ni i bɛ nini kɛ, i numanbolo kana i kininbolo ka kɛta dɔn, 4 walasa i ka nini ka to dogo la. I Fa min ɲɛ bɛ fɛn dogolenw la, o na a segin i ma.
Delili kɛcogo
5 «Ni aw bɛ delili kɛ, aw kana o kɛ iko filankafow.
Olu ka aladeli kɛtuma, min ka di u ye, o ye ka u jɔ alabatosow kɔnɔ ani fɛrɛdaw la walasa ka u yɛrɛ jira mɔgɔw la. Tiyɛn na, ne bɛ a fɔ aw ye, u ye u sara sɔrɔ.
6 E kɔni, ni i bɛ a fɛ ka delili kɛ, don i ka so kɔnɔ, da tugu i da la ani ka i Fa deli ale min bɛ yen dogo la. I Fa min ɲɛ bɛ fɛn dogolenw la, o na i sara.
Delili sɛbɛ
7 «Ni aw bɛ delili kɛ, aw ka kuma kana caya iko siyaw bɛ a kɛ cogo min; katugu u bɛ a miiri ko u na lamɛn koɲuman u ka kuma caya kosɔn.
8 Aw kana kɛ u ɲɔgɔn ye, katugu aw mago bɛ fɛn min na, aw Fa bɛ o dɔn sani aw ka o ɲini a fɛ.
9 «Aw ka delili kɛ nin cogo la: An Fa min bɛ sankolow la, I Tɔgɔ ka senuya, 10 i ka Masaya ka na. I Sago ka kɛ dugukolo kan iko a bɛ kɛ sankolo la cogo min.
11 Anw ka bi tilebalo di anw ma.
12 Anw ka juruw to anw ye iko anw fana bɛ tɔw taw to u ye cogo min.
13 I kana anw labila kɔrɔbɔli bolo, nka anw tila kojugu la.
14 «Katugu ni aw bɛ mɔgɔw ka filimakow to u ye, aw Fa min bɛ Sankolo la, o fana na aw ka filimakow to aw ye. 15 Nka ni aw tɛ mɔgɔw ka filimakow to u ye, aw Fa fana tɛna aw taw to aw ye.
Sun doncogo
16 «Ni aw bɛ sun, aw kana aw ɲɛnasisi iko filankafow: U bɛ u ɲɛ kumu walasa ka mɔgɔw ladɔnniya ko u sunnen bɛ.
Tiyɛn na, ne bɛ a fɔ aw ye, u ye u sara sɔrɔ.
17 E kɔni, ni i bɛ sun, i ka sumadiyalan mun i kunkolo la ani i ka i ɲɛda ko; 18 o cogo la, a tɛna dɔn mɔgɔw fɛ ko i sunnen bɛ. Nka i Fa min bɛ yen ani i Fa min ɲɛ bɛ fɛn dogolenw la, o na i sara.
Nafolokow
19 « Aw kana nafolo mara aw bolo kɔrɔ dugukolo kan, dun ni ntumu bɛ fɛnw ɲimi ani ka u tiyɛn yɔrɔ min na; sonyalikɛlaw fana bɛ dɛnɛn sɔgɔ ka sonyali kɛ yɔrɔ min na.
20 Nka aw ka nafolo mara Sankolo la, dun ni ntumu tɛ fɛnw ɲimi yɔrɔ min na; sonyalikɛlaw tɛ dɛnɛn sɔgɔ ka sonyali kɛ yɔrɔ min na.
21 Sabu i ka nafolo bɛ yɔrɔ min, i dusukun na kɛ yen.
Ɲɛ, farikolo fitinɛ
22 « Ɲɛ ye farikolo fitinɛ ye.
Ni i ɲɛ ka ɲi, i farikolo mumɛ bɛ yeelen na.
23 Nka ni i ɲɛ man ɲi, i farikolo mumɛ bɛ dibi la.
O la sa, yeelen min bɛ i la, ni o kɛra dibi ye, a fɔ o tɛ dibi dan ye ?
Makɛfilako
24 « Mɔgɔ si kelen tɛ se ka a magan makɛ fila ye : A na a ban kelen na, ka tɔ kelen kanu; wali a na nɔrɔ kelen na ka tɔ kelen jaasi.
Aw tɛ se ka aw magan Ala ani wari ye.
25 «O de ye a to ne bɛ a fɔ aw ye: Aw kana jɔrɔ aw baloko la ko aw na mun dun? Ani farikoloko la ko aw na a fɛɛrɛbɔ cogo di?
A fɔ ni man fisa ni dumuni ye ? Ani farikolo man fisa ni fini ye wa?
26 Aw ka sanfɛkɔnɔw lajɛ: U tɛ danni kɛ, u tɛ suman tigɛ, u tɛ fɛn mara jigiɲɛ kɔnɔ; o bɛɛ ni a ta aw Fa min bɛ Sankolo la, o bɛ u balo.
A fɔ aw man fisa ni olu ye kosɛbɛ?
27 Ka fara o kan, aw jumɛn hami bɛ se ka nɔnkɔnɲɛ kelen fara a yɛrɛ si janya kan?
28 Fɛɛrɛbɔ fana ko la, aw bɛ jɔrɔ mun na?
Donontulu minnu bɛ forow kɔnɔ, aw ka olu lajɛ, u bɛ falen ka wuli cogo min. U tɛ baara kɛ, u tɛ paratali kɛ.
29 O bɛɛ ni a ta ne bɛ a fɔ aw ye ko Salomɔn ni a ka Masaya bɛɛ, o ma masiri iko u dɔ la kelen.
30 O la sa, o kungokɔnɔbin min bɛ ye bi ani min na fili tasuma na sini, ni Ala bɛ o masiri tan, kuma bɛ aw ma wa ? Dannadɔgɔmannintigiw !
31 Aw kɔni kana jɔrɔ ko anw na mun dun?
Wali anw na mun min?
Wali anw na mun don anw kan na?
32 Katugu siyaw bɛ boli o fɛnw bɛɛ nɔ fɛ.
Nka aw Fa min bɛ sankolo la, o bɛ a dɔn ko aw mago bɛ nin bɛɛ la.
33 Aw ka fɔlɔ ka Ala ka Masaya ani a ka tilennenya ɲini, ani fɛn fɔlen ninnu bɛɛ na di aw ma ka fara o kan.
34 Ayiwa sa, aw kana jɔrɔ siniko la : Sini na jɔrɔ a yɛrɛ ko la.
Don kelen-kelen bɛɛ kunko bɛ a yɛrɛ labɔ. »
7
Kana kiri tigɛ
1 «Aw kana mɔgɔ si kiri tigɛ, walasa aw fana kiri kana tigɛ. 2 Aw kɔni mana kiri tigɛ cogo min na, aw fana kiri na tigɛ o cogo kelen na. Katugu aw mana mɔgɔ tɔw sɔn ni mure min ye, aw fana na sɔn ni o mure kelen de ye.
3 Mun na kalanin min bɛ i balima ɲɛ kan, i bɛ i ɲɛ jɔ o la?
Ka a sɔrɔ cɛtigɛjiri min bɛ i yɛrɛ ɲɛ kan, i tɛ o jate!
4 Wali e dun na se ka a fɔ cogo di i balima ye: “I jɔ ne ka kalanin bɔ i ɲɛ na?” Ka a sɔrɔ cɛtigɛjiri bɛ i yɛrɛ ɲɛ kan!
5 Filankafo o, fɔlɔ i ka cɛtigɛjiri ta ka bɔ i ɲɛ na; o tuma i na yeli kɛ koɲuman ka se ka kalanin bɔ i balima ɲɛ na.
Fɛn senuw tɛnɛ tiyɛnniko
6 «Fɛn minnu ka senu, aw kana olu di wuluw ma; aw kana aw ka kɔnɔnkisɛ dagɛlɛnw fili lɛw kɔrɔ walasa olu kana u cɔnkɔn ni u senw ye ani ka u yɛlɛma ka u ɲɛsin aw kama ka aw fara-fara.
Delili fanga
7 «Aw ka fɛn deli ani fɛn na di aw ma. Aw ka ɲinini kɛ ani aw na sɔrɔli kɛ. Aw ka da kɔnkɔn ani da na yɛlɛ aw ye.
8 Katugu mɔgɔ o mɔgɔ bɛ fɛn deli, o tigi na fɛn sɔrɔ. Min mana fɛn ɲini, o na fɛn sɔrɔ. Ani min bɛ da kɔnkɔn, da na yɛlɛ o tigi ye.
9 Mɔgɔ bɛ aw cɛ la min bɛ kabakuru di a den ma ni o ye buuru ɲini a fɛ wa?
10 Wali ni den ye jɛgɛ ɲini a fɛ, a na sa di a den ma wa?
11 Aw minnu ka jugu, ni aw bɛ fɛn ɲumanw dili ɲɛdɔn aw denw ma, aw Fa min bɛ Sankolow la, o ka fɛn ɲuman dita a delibagaw ma, o tɛna girinya aw ta ma wa?
12 «O la, aw bɛ a fɛ mɔgɔ tɔw ka min kɛ aw ye, aw fana ka o ɲɔgɔn kɛ u ye; o de ye Jɛ sigikan ni kiraw kan ye.
Dondafilako
13 «Aw ka don da dɔgɔmannin fɛ, katugu dondaba sira ka bon nka a bɛ mɔgɔ lase tununni ma ani mɔgɔ caman bɛ tɛmɛn o fɛ. 14 Donda dɔgɔmannin sira koronnen don nka a bɛ mɔgɔ lase balo ma, o sira minɛbagaw tɛ bɛrɛ ye.
Kira nanbaratɔw
15 «Aw ka aw yɛrɛ kɔlɔsi kira nanbaratɔw la. U bɛ na aw yɔrɔ iko sagaw, ka a sɔrɔ u kɔnɔna na naasiwulu minɛnikɛlaw don.
16 Aw na u dɔn u ka walew fɛ.
Ɛrɛzɛn mɔ bɛ kari ŋɔnisun na wa?
Toromɔ bɛ kari ɲaamɛŋɔni na wa?
17 O cogo kelen na, jiri o jiri ka ɲi, o den ka ɲi; nka jiri o jiri man ɲi, o den man ɲi.
18 Jiri ɲuman tɛ se ka denjugu kɛ; ani jirijugu tɛ se ka den ɲuman kɛ.
19 Jiri o jiri tɛ den ɲuman kɛ, o bɛ tigɛ ka fili tasuma na.
20 O de ye a to aw na u dɔn u ka walew fɛ.
Kalandensɛbɛw
21 «Ka a fɔ ne ma, ko: “Matigi, Matigi,” o dɔrɔn tɛ mɔgɔ ladon Sankolow Masaya la fo ne Fa min bɛ Sankolow la, o sago kɛli.
22 O don na, mɔgɔ caman na a fɔ ne ma : “Matigi, Matigi, anw ma kiraya kɛ e de Tɔgɔ la wa ? Ka jinɛw gɛn e Tɔgɔ la, ani ka kabako caman kɛ e tɔgɔ la ?”
23 O tuma na ne na a jɛya u ma, ko : “Ne ma aw dɔn abada. Aw ye aw mabɔ ne na, kojugukɛlaw !”
24 «O de kosɔn, mɔgɔ o mɔgɔ bɛ ne ka kuma fɔlen ninnu lamɛn ni ka u waleya, o tigi bɛ iko mɔgɔ hakilima min ye a ka so jɔ farakolo kan.
25 Sanji nana, kɔw fara ka walankata, fiyɛnba cira ka a kun da so nin kan. So ma bin katugu a tun jɔlen bɛ farakolo kan.
26 O de kosɔn mɔgɔ o mɔgɔ bɛ ne ka kuma fɔlenw ninnu lamɛn ni ka ban ka o waleya, o tigi bɛ iko hakilintan min ye a ka so jɔ cɛncɛn kan.
27 Sanji nana, kɔw fara ka walankata, fiyɛnbaw cira ka so nin yuguyugu.
So binna fo binkojuguba. »
Yezu ka sebagaya
28 A kɛra ko Yezu kɛlen ka a ka kuma ninnu kuncɛ, a ka kalankumaw balala jama bɛɛ la. 29 A kɔni tun bɛ u kalan ni setigiya ye, a tun tɛ o kɛ iko u ka sɛbɛnnikɛlaw.
8
Kunatɔ dɔ kɛnɛyali
1 Yezu jiginna minkɛ ka bɔ kulu la, jamakuluba ye a nɔminɛ.
2 A filɛ, kunatɔ dɔ gɛrɛla a la ka a da dugu ma a sen kɔrɔ ka a fɔ a ye, ko : « Matigi, ni i sago don, i bɛ se ka ne saniya.»
3 Yezu ye a bolo mɔɔnɔbɔ ka maga a la ka a fɔ, ko : «Ne sago ye o ye, saniya!»
O waati kelen na, a saniyara ka bɔ a ka kuna na.
4 Yezu ko a ma : « I kɔlɔsi, i kana a fɔ mɔgɔ si ye. Nka e ka taa i yɛrɛ jira sɔnnikɛlaw la ani Moyizi ye sɔnnifɛn min laada sigi, e ka o bɔ ka a di, o na kɛ seereyafɛn ye u bolo. », ko : «Ne sago ye o ye, saniya.
Kɛlɛcɛkɛmɛkuntigi ka maganna kɛnɛyali
5 Yezu donnen Kafaranawɔmu dugu kɔnɔ, kɛlɛcɛkɛmɛkuntigi dɔ gɛrɛla a la ka a deli, 6 ko : « Matigi, ne ka maganna dalen bɛ ne ka so; a fasaw jalen don ani a tɔɔrɔlen bɛ kosɛbɛ.»
7 Yezu ko a ma : «Ne na taa ka a kɛnɛya.»
8 Kɛlɛcɛkɛmɛkuntigi ye a jaabi, ko: «Matigi, i ka don ne ka so kɔnɔ, ne tɛ o mɔgɔ bɔ. Nka i ka kuma kelen dama fɔ ani ne ka maganna na kɛnɛya.
9 Ne min tɛ jalatigiba ye, kɛlɛdenw bɛ ne ka fanga kɔrɔ, ne bɛ a fɔ dɔ ye: Taa, o bɛ taa; ani dɔwɛrɛ ye: Na, o bɛ na ani ne ka maganna ye: Nin kɛ, a bɛ o kɛ. »
10 Yezu ye o mɛn minkɛ, a kabakoyara. Ani a ko a nɔfɛmɔgɔw ye : «Ɔwɔ, ne bɛ a fɔ aw ye : Ne ma nin dannayaba ɲɔgɔn sɔrɔ mɔgɔ si la Isirayɛli kɔnɔ!
11 O de ye a to ne bɛ a fɔ aw ye: Mɔgɔ caman bɛna na ka bɔ kɔrɔn fɛ ani tilebin fɛ ka u sigi dumuni na Abrahamu ni Izaaki ani Zakɔbu fɛ, Sankolow Masaya kɔnɔ, 12 ka a sɔrɔ Masaya mara denw na fili kɔfɛdibi la, kasi ni ɲinɲimi bɛna kɛ yɔrɔ min.»
13 O la, Yezu ko kɛlɛcɛkɛmɛkuntigi ma: «Taa, i dara a la cogo min, a ka kɛ i ye ten. »
O waati kelen na, Kɛlɛcɛkɛmɛkuntigi ka maganna kɛnɛyara.
Piyɛri buranmuso kɛnɛyali
14 Yezu donnen Piyɛri ka so, a ye Piyɛri buranmuso dalen sɔrɔ farigan bolo.
15 Yezu magara o bolo la ani farigan ye o bila. O wulila ka a mago don a la.
Banabagatɔ caman kɛnɛyali
16 Tilebinda fɛ, mɔgɔw ye jinɛtɔ caman lase a ma ani a ye jinɛw gɛn ka bɔ olu la ni kumakan kelen pe ye ani ka dimintɔw bɛɛ kɛnɛya. 17 O cogo la, kira Izayi ye min fɔ, o dagunna, ko : A ye a kun don anw ka barikantanyaw ni anw ka banaw kɔrɔ.
Cidenya baara tɛ taa min kɔ
18 Yezu ye a lamininen ye minkɛ jamakulu fɛ, a ye a latigɛ ko taa ka kɛ ba fan dɔ fɛ.
19 O tuma, sɛbɛnnikɛla dɔ ye a madon a la ka a fɔ a ye : « Karamɔgɔ, ni i taara yɔrɔ o yɔrɔ, ne na tugu i la. »
20 Yezu ko a ma : « Dingɛ bɛ kungowuluw fɛ, ɲaa bɛ sanfɛkɔnɔw fɛ, nka hali yɔrɔ tɛ Mɔgɔ Denkɛ bolo a bɛ a kun don yɔrɔ min. »
21 Kalandenw dɔ la kelen ye a kan bɔ a ma, ko : « Matigi, a to ne ka taa n fa su don fɔlɔ. »
22 Yezu ye a fɔ a ye : « Tugu ne na, a to suw ka u ka suw don. »
Fiyɛnba madali
23 O kɔ, Yezu donna kurun kɔnɔ ani a ka kalandenw ye a nɔminɛ.
24 A filɛ, fiyɛnba wulila kɔgɔji kan fo kurun tun bɛna datugu jikuluw fɛ.
Ka a sɔrɔ ale tun bɛ sunɔgɔ la.
25 A ka kalandenw gɛrɛla a la ka a lakunun, ko: «Matigi, anw kisi. Anw totɔ filɛ! »
26 Yezu ko u ma: «Aw bɛ siran mun na, dannadɔgɔmannintigiw? »
O la, a wulila ka kankari da fiyɛn ni kɔgɔji ye ani mankan dara tewu !
27 Mɔgɔw kabakoyalen, ko : « Nin ye jɔnni ye ni fiyɛn ani kɔgɔji bɛ a kumakan lamɛn ? »
Jinɛtɔ fila kɛnɛyali
28 Yezu selen kɔ ba fan dɔ fɛ Gadarakaw ka jamana kɔnɔ, jinɛtɔ fila bɔra kaburudo la ka na a kunbɛn. U tun ka farin kosɛbɛ fo mɔgɔ si tun tɛ se ka tɛmɛn o sira fɛ.
29 A filɛ, u ye a daminɛ ka kulo, ko : « I bɛ mun ɲini anw fɛ, Ala Den ?
I nakun ye ka anw tɔɔrɔ sani a waati jɔnjɔn ka se wa ?»
30 O ye a sɔrɔ lɛkuluba dɔ tun bɛ fanan fɛ dumuni na.
31 Jinɛw ye Yezu madeli, ko : « Ni i bɛ anw gɛn, anw bila ka taa don nin lɛkulu la. »
32 A ko u ma : «Aw ka taa!»
U bɔra ka taa don lɛw la. O lɛkulu mumɛ ye u to ba kankun kan ka u cun kɔgɔji kɔnɔ ani u sara ji la.
33 Gɛnnikɛlaw bolila ka taa dugu kɔnɔ ani u ye o kow bɛɛ lakali ka fara jinɛtɔ fila kibaro kan.
34 O la, dugu bɛɛ bɔra ka Yezu kunbɛn. U ye a ye minkɛ, u ye a madeli ko a ka taa ka bɔ u ka yɔrɔ la.
9
Cɛ fasa jalen kɛnɛyaliko
1 Yezu donna kurun dɔ kɔnɔ ka ba tigɛ ka na a ka dugu la.
2 A filɛ, u ye cɛ fasa jalen dɔ ni a ka dlan ta ka na a yɔrɔ.
Yezu ye u ka dannaya ye minkɛ, a ko fasa jalen ma: «N den, i hakili sigi, i ka hakɛw tora i ye. »
3 O la, sɛbɛnnikɛla dɔw ye a fɔ u yɛrɛ kɔnɔ : «A ye kuma haramulen fɔ!»
4 Yezu ye u miiriya dɔn minkɛ, a ko : «Mun na aw bɛ miiri juguman na?
5 Jumɛn de ka nɔgɔn? Ka a fɔ i ka hakɛw tora i ye, wali wuli ka taama!
6 Ayiwa, walasa aw ka a dɔn ko se bɛ Mɔgɔ Denkɛ ye diyɛn kɔnɔ ka hakɛw yafa - Yezu ko fasa jalen ye - Wuli ka i ka dlan ta ani ka taa i ka so! »
7 O la, cɛ wulila ka taa a ka so.
8 Jama ye o ye minkɛ, a siranna ani a ye Ala tanu ale min ye nin ɲɔgɔn se di Adamadenw ma.
Mace bɛ wele Yezu fɛ
9 Yezu bɔtɔ Kafaranawɔmu dugu kɔnɔ, a ye cɛ dɔ sigilen ye faamawariminɛyɔrɔ la. O cɛ tɔgɔ ye Mace. A ko o ma : « Tugu ne na ! »
Cɛ in wulila ka tugu a la.
10 Ka Yezu to dumuni na so kɔnɔ a ni a ka kalandenw, faamawariminɛnaw ni hakɛkɛla camanba nana sigi a fɛ.
11 O yelen Fariziyɛnw fɛ, olu ko Yezu ka kalandenw ye : « Mun na aw ka karamɔgɔ bɛ dumuni kɛ faamawariminɛnaw ni hakɛkɛlaw fɛ ?»
12 Yezu ye o mɛn minkɛ, a ko : « Mɔgɔ kɛnɛmanw mago tɛ furakɛla la fo banabagatɔw.
13 Aw ka taa ka nin kuma kɔrɔ ɲini ko : Ne bɛ makari de fɛ ka tɛmɛn sɔnni kan ; ne kɔni ma na ka mɔgɔ tilennenw wele fo hakɛkɛlaw. »
Dɔ bɛ fɔ sundon ko la
14 O tuma na, Zan ka kalandenw ye u madon Yezu la ka a fɔ, ko : « Mun na i ka kalandenw tɛ sun don ka a sɔrɔ anw ni Fariziyɛnw bɛ sun don ?»
15 Yezu ye u jaabi : «Minnu ye kɔɲɔcɛ jɛɲɔgɔnw ye, a fɔ olu bɛ se ka u ɲɛnasisi ka kɔɲɔcɛ to u fɛ?
Nka don dɔw na se, kɔɲɔcɛ na ta ka bɔ u cɛ la, o tuma u na sun don.
16 Mɔgɔ si tɛ finikura kunkurun bari finikɔrɔ la, katugu o fanga na bonya finikɔrɔ ma ani dakura na fara farada kan.
17 Mɔgɔ tɛ ɛrɛzɛndɔlɔkura kɛ foroko kɔrɔlen kɔnɔ ; ni o tɛ, foroko bɛ fara, ɛrɛzɛndɔlɔ bɛ bɔn ka woyo ani foroko bɛ kɛ fɛn tiyɛnnen ye.
Nka mɔgɔ bɛ ɛrɛzɛndɔlɔkura kɛ forokokura de kɔnɔ, u fila bɛ mara koɲuman. »
Denmuso su lakununni ani jolibɔbana kɛnɛyali
18 Ka Yezu to kuma na jama ye, kuntigi dɔ gɛrɛla a la. O ye a biri a sen kɔrɔ, ko : « Matigi, ne denmuso sara sisan. Nka, na i bolo da a kan ani a na balo. »
19 Yezu wulila ka kuntigi in nɔminɛ, a ni a ka kalandenw.
20 A filɛ, muso dɔ ye a madon a la a kɔ fɛ. O magara a ka dulɔki kun na. Jolibɔbana tun bɛ o la kabini san tan ni fila.
21 O tun bɛ ka a fɔ a yɛrɛ kɔnɔ : « Ni ne sera ka maga a ka fini na dama, ne na kɛnɛya.»
22 Yezu ye a yɛlɛma ka a ɲɛsin muso nin ma, ani a ko : «N denmuso, i hakili sigi, i ka dannaya ye i kisi.»
O waati kelen na, muso in kɛnɛyara.
23 Yezu selen kuntigi ka so, a ye burufiyɛlaw ani jama girinnen ye, u tun bɛ mankan na. 24 A ko u ma: «Aw ka bɔ, katugu dennin ma sa, a bɛ sunɔgɔ. »
U ye yɛlɛ bɔ a la.
25 U ye jama labɔ minkɛ, a donna ka dennin ta a bolo ma ani dennin wulila.
26 O kibaro jɛnsɛnna jamana fan bɛɛ.
Fiyentɔ fila ɲɛ yɛlɛli
27 Yezu bɔtɔ o yɔrɔ la fiyentɔ fila tugura a kɔ, u tun bɛ pɛrɛn ka a fɔ, ko : « Makari anw la, Dawidi Den !»
28 A donnen kɔ so kɔnɔ, fiyentɔw gɛrɛla a la ani Yezu ko u ma : « Aw dalen bɛ a la ko ne bɛ se ka o kɛ wa ?»
U ko : « Ɔwɔ, Matigi !»
29 O la a ye a bolo maga u ɲɛw na ka a fɔ, ko : « A ka kɛ aw ye ka bɛn aw ka dannaya ma !»
30 Ani u ɲɛw yɛlɛla.
Yezu ye a fɔ ka a gɛlɛya u ma, ko : « Aw ka aw kɔlɔsi mɔgɔ si kana a dɔn!»
31 Nka olu bɔlen, u ye Yezu kibaro jɛnsɛn jamana fan bɛɛ fɛ.
Bobo jinɛtɔ kɛnɛyali
32 Fiyentɔw kɛnɛyalen bɔtɔ, a filɛ bobo jinɛtɔ dɔ lasera Yezu ma.
33 Jinɛ gɛnnen ka bɔ a la, bobo kumana.
Ani jama kabakoyalen tun bɛ ka a fɔ, ko : « Nin ɲɔgɔn ma ye abada Isirayɛli jamana kɔnɔ.»
34 Nka Fariziyɛnw tun bɛ a fɔ, ko : «A bɛ jinɛw gɛn ni jinɛw kuntigi ka se de ye.»
Jama hinɛ donni Yezu la
35 O la, Yezu tun bɛ dugubaw ni dugumisɛnw bɛɛ yaala ka kalan kɛ u ka Alabatosow kɔnɔ, ka Masaya Kibaroduman lakali ani ka bana sifaya bɛɛ ni barikantanya bɛɛ kɛnɛya.
36 Yezu ye mɔgɔw dalajɛlen ye minkɛ, olu makari donna a la katugu u tun sɛgɛnna fo ka u fanga ban iko gɛnbaga tɛ saga minnu na.
37 O tuma, a ko a ka kalandenw ma : « Suman tigɛta ka ca nka baarakɛlaw tɛ bɛrɛ ye. 38 O la sa, aw ka sumantigi deli, a ka baarakɛlaw ci a ka suman tigɛli kama. »
10
Kalanden tan ni fila cili
1 Yezu kɛlen ka a ka kalanden tan ni fila wele, a ye se di u ma jinɛjuguw kan walasa ka u gɛn ani ka bana ni barikantanyaw bɛɛ kɛnɛya.
2 Ciden tan ni fila tɔgɔw filɛ nin ye : Simɔn min bɛ wele Piyɛri ani a balimakɛ Andere ; Zebede denkɛ Zaki ani o balimakɛ Zan; 3 Filipu ni Baritelemi; Toma ni faamawariminɛna Mace; Alife denkɛ Zaki ani Tade; 4 Zelɔti Simɔn ani Zida Isikariyɔti min ye Yezu janfa.
5 Yezu ye nin mɔgɔ tan ni fila ci, ko : « Aw kana taa siyaw bara ani aw kana don samarikaw ka dugu si kɔnɔ. 6 Aw ka taa Isirayɛli ka saga tununnenw yɔrɔ.
7 Sira fɛ, aw ka a welewele da ko Sankolow Masaya ye a magɛrɛ.
8 Aw ka banabagatɔw kɛnɛya, ka suw lakunun, ka kunatɔw saniya, ka jinɛw gɛn.
Aw ye a sɔrɔ gansan, aw ka a di gansan.
9 Aw kana sanu ni warijɛ ani warimisɛn si bila aw ka jufa kɔnɔ. 10 Aw kana dugutaabɔrɔ ta, dulɔki fila fana kana kɛ aw bolo. Sabara wo, bere wo, o si kana ye aw bolo. Baaraden kɔni ka kan ni a ka dumuni ye.
11 «Ni aw donna duguba dɔ wali dugumisɛn dɔ kɔnɔ, aw ka mɔgɔsɛbɛ dɔ yɔrɔ ɲini ka jigin o kan ani aw ka to o bara fo aw taadon ka se.
12 Aw dontuma so kɔnɔ, aw ka foli kɛ: 13 Ni o so ni a ka kan, aw ka hɛra ka jigin a kan; ni o ni a man kan, aw ka hɛra ka kɔsegin aw yɛrɛw ma.
14 Ni mɔgɔ ma sɔn ka aw ladon ani ni ban kɛra ka aw ka kumaw lamɛn, aw bɔtɔ o so in kɔnɔ wali o dugu in kɔnɔ, aw ka aw sennabuguri bɛɛ konkon ka bɔ aw senw la.
15 Tiyɛn na, ne bɛ a fɔ aw ye, ko: Kiri don, Sodɔmu ni Gomɔri duguw minɛcogo na fisaya ni o dugu in ta ye.
16 A filɛ, ne bɛ aw ci iko sagaw ka taa naasiwuluw cɛ la. Aw ka kɛ mɔgɔ ɲɛmajɔlenw ye iko saw ani mɔgɔ kɔnɔjɛlenw iko ntubanw.
Yezu seerew ka tɔɔrɔ
17 «Aw ka aw yɛrɛ kɔlɔsi Adamadenw la: Katugu u na aw lase Kiribulonba la, ka dɔw biri gɛɲɛ kɔrɔ u ka aladelisow kɔnɔ. 18 U na aw sama ka taa ni aw ye ɲɛmɔgɔw ni Masakɛw ɲɛ kɔrɔ ne kosɔn ani aw na ne seereya u ɲɛ na ani siyaw ɲɛ na.
19 Ni aw donna bolo la tuma min, aw ka kan ka min fɔ ani aw ka kan ka o fɔ cogo min, aw kana aw yɛrɛ sɛgɛn ka o ɲini; aw ka kuma fɔtaw na jigin aw kɔnɔ u waati yɛrɛ la, 20 katugu aw yɛrɛw tɛna kuma nka aw Fa Hakili de bɛna kuma aw ta bolo fɛ.
21 « Balima na a balima don bolo la walasa a ka faga. Fa na a den lase saya ma. Denw na wuli u banginbagaw kama ka u faga.
22 Ani ne Tɔgɔ kosɔn, mɔgɔw bɛɛ na ban aw la. Nka mɔgɔ min mana i timinandiya fo ka se a dan na, o tigi na kisi.
23 «Ni wuli kɛra ka jɔ aw kama dugu dɔ la, aw ka boli ka taa dɔwɛrɛ la. Ne kɔni bɛ a fɔ aw ye tiyɛn na, ko aw tɛna Isirayɛli jamana dugu bɛɛ ban yaala la sani Mɔgɔ Denkɛ ka na.
24 «Kalanden tɛ a ka karamɔgɔ ni san cɛ, maganna fana tɛ a makɛ ni san cɛ.
25 Kalanden bɛ wasa ni a kɛra iko a karamɔgɔ ani maganna bɛ wasa ni a kɛra iko a makɛ.
Ni u ye sotigi wele ko Bɛlizebuli, u na fɛn fɔ a ka sokɔnɔmɔgɔw ma min ka girin ni o ye.
Jagɛlɛya kalandenya la
26 «Aw kana siran Adamadenw ɲɛ.
Foyi dogolen tɛ min tɛna da kɛnɛ kan; ani gundo si maralen tɛ, min tɛna jira kɛnɛ kan.
27 Ne bɛ min fɔ aw ye dibi la, aw ka o fɔ kɛnɛyeelen na; aw bɛ min mɛn aw tulo kɔrɔ, aw ka o welewele da so biliw san fɛ.
28 «Aw kana siran farikolo fagabagaw ɲɛ, ka a masɔrɔ u tɛ se ka ni faga. Nka min bɛ se ka mɔgɔ ni ani a farikolo halaki jahanama kɔnɔ, aw ka siran o de ɲɛ.
29 A fɔ ncɔrɔnin fila tɛ san tama kelen na?
U kelen dun tɛ bin dugu ma aw Fa ɲinɛ ma.
30 Aw kɔni, hali aw kunsigi bɛɛ jate dɔnnen don.
31 Ayiwa aw kana siran, aw ka fisa ncɔrɔninkuluw ye.
32 «Ni mɔgɔ min jɔra ne taya la Adamadenw ɲɛ na, ne fana na jɔ o taya la n Fa ɲɛ kɔrɔ min bɛ Sankolow la. 33 Nka min mana a dalacɛ ne taya la Adamadenw ɲɛ na, ne fana na n dalacɛ o tigiya la ne Fa ɲɛ kɔrɔ min bɛ Sankolow la.
Bɛnbaliyaw Yezu kosɔn
34 «A kana kɛ aw ɲɛ na ko ne nana ni hɛra ye dugukolo kan; ne ma na ni hɛra ye nka ne nana ni npan de ye.
35 Ne nana ka denkɛ ni a fa kɔdon ɲɔgɔn ma, ka denmuso ni a ba kɔdon ɲɔgɔn ma ani ka kɔɲɔmuso ni a buranmuso kɔdon ɲɔgɔn ma. 36 I somɔgɔw na kɛ i juguw ye.
Kaarilenya Yezu kosɔn
37 «Mɔgɔ min bɛ a fa wali a ba fɛ ka tɛmɛn ne kan, o tigi man kan ni ne ye.
Min bɛ a denkɛ wali a denmuso fɛ ka tɛmɛn ne kan, o tigi man kan ni ne ye.
38 Min fana tɛ a ka kuruwa doni ka taama ne nɔ fɛ, o tigi man kan ni ne ye.
39 Mɔgɔ min bɛ a fɛ ka a ni tigiya kɛ, o na bɔnɛ a ni na; nka min bɛ bɔnɛ a ni na ne kosɔn, o na a ni tigiya kɛ.
Kalandenw ladonni tɔnɔ
40 «Min bɛ aw ladon, o bɛ ne ladon; ani min bɛ ne ladon, o bɛ ne Cibaga ladon.
41 «Min bɛ kira ladon a ka kiraya kosɔn, o tigi na kira ka sara ɲɔgɔn sɔrɔ; min bɛ mɔgɔ tilennen ladon a ka tilennenya kosɔn, o tigi na mɔgɔ tilennen ka sara ɲɔgɔn sɔrɔ.
42 «Mɔgɔ min mana denmisɛn ninnu dɔ la kelen sɔn ji sumanen filenninɲɛ kelen na ne ka kalandenya tɔgɔ kosɔn, tiyɛn na, ne bɛ a fɔ aw ye ko o tigi sarabali tɛna to. »
11
1 A kɛra ko Yezu tilalen kɔ bilasiralikumaw la a ka kalanden tan ni fila ye, a bɔra yen ka taa kalan ni waajuli kɛ u ka duguw la.
2 Ka Zan Batisi to kaso la, a ye Krista ka kɛtaw kibaro mɛn minkɛ, a ye a ka kalandenw dɔw bila ka taa a ɲininka, ko: 3 «E de ye Nabaga ye wa, wali anw ka kan ka dɔwɛrɛ makɔnɔ? »
4 Yezu ye u jaabi, ko : «Aw ye min mɛn ani aw ye min ye, aw ka taa o lakali Zan ye : 5 Fiyentɔw bɛ yeli kɛ, nabaraw bɛ taama, kunatɔw bɛ saniya, tulogerenw bɛ mɛnni kɛ, suw bɛ kunun ani Kibaroduman bɛ fɔ faantanw ye. 6 Ni ne ma kɛ mɔgɔ min kunnatiyɛnsabu ye, hɛra bɛ o tigi ye. »
7 Zan ka cidenw kɔseginnen, Yezu ye a daminɛ ka kuma Zan ko la, ko: «Aw taara mun filɛ kungolankolon kɔnɔ?
Kala lamagatɔ fiyɛn fɛ wa?
8 Aw dun taara mun filɛ?
Fini saramaw bɛ mɔgɔ min kan na wa?
A filɛ, mɔgɔ minnu bɛ o finiw ɲɔgɔn don, olu bɛ faamasow kɔnɔ.
9 Aw dun taara mun filɛ sa, kira dɔ wa?
Ɔwɔ, ne bɛ a fɔ aw ye: A yɛrɛ ka bon kira ye.
10 A sɛbɛnnen bɛ ale de ko la, ko: «A filɛ, ne bɛ n ka ciden bila i ɲɛ walasa a ka sira labɛn. »
11 «Ɔwɔ, ne bɛ a fɔ aw ye ko Adamadenw cɛ la, mɔgɔ si ma ye min bɛ Zan Batisi ni san cɛ. O bɛɛ ni a ta, Sankolow Masaya denw bɛɛ la dɔgɔmannin, o ka bon ni a ye.
12 Ka a ta Zan Batisi tile la fɔ ka se sisan ma, Sankolow Masaya kɛra farinyako ye ani mɔgɔ minnu ka farin, olu de bɛ a sɔrɔ.
13 Kiraw bɛɛ ani Jɛ sigikan kɔni ye kow suda fɔ ka se Zan ma.
14 Ni aw bɛ sɔn ka da ne na, Eli min naliko fɔra, ale don.
15 Tulo bɛ mɔgɔ min fɛ, o tigi ka lamɛnni kɛ. »
Yezu ni a tilelamɔgɔw
16 « Ne na nin tilemɔgɔw ni jɔnni kɛnyɛ ?
A bɛ iko denmisɛn dɔw minnu sigilen bɛ fɛrɛkɛnɛw la ka u kan bɔ u tɔɲɔgɔnw ma, ko : 17 “Anw ye file fiyɛ aw ye ani aw ma dɔn kɛ !
Anw ye sukasidɔnkili dɔ da ani aw ma ɲɛnasisi !”
18 Zan kɔni nana. A tun tɛ dumuni kɛ, a tun tɛ minni kɛ. Ani a fɔra ko : “Jinɛ bɛ a la.”
19 Mɔgɔ Denkɛ nana. O bɛ dumuni kɛ, o bɛ minni kɛ. Ani a bɛ fɔ, ko : “Nugumaba ni minkɛlaba dɔ filɛ nin ye ; a teriw ye faamawariminɛnaw ni hakɛkɛlaw dama de ye!”
Nka jo dira hakilimaya ma a ka kɛtaw fɛ. »
Galile dugubaw kɔrɔfɔli
20 O la Yezu ye kabako caman kɛ dugu minnu kɔnɔ, a ye a daminɛ ka olu kɔrɔfɔ, katugu u tun ye u ban ka u sɔn yɛlɛma.
21 «Bɔnɛ bɛ i ye, Korazɛn!
Bɔnɛ bɛ i ye, Bɛtisayida!
Ka a masɔrɔ kabako minnu kɛra aw bara, ni olu ɲɔgɔn tun kɛra Tiri ani Sidɔn duguw kɔnɔ, bi tun na a sɔrɔ o dugu mɔgɔw ye cafufini da ani ka u sigi bugurijɛ cɛ la, ka u sɔn yɛlɛma.
22 O de kosɔn, ne bɛ a fɔ aw ye ko kiri don, min na da aw kan, o na juguya ka tɛmɛn Tiri ani Sidɔn duguw ta kan.
23 E dun Kafaranawɔmu, a bɛ i ɲɛ na ko i na kɔrɔta fo sankolo la wa?
Ayi! I na lajigin fo suw ka jamana kɔnɔ!
Katugu kabako minnu kɛra i kɔnɔ, ni olu tun kɛra Sodɔmu dugu kɔnɔ, bi tun na o sɔrɔ yen.
24 O de kosɔn, ne bɛ a fɔ i ye ko min na da i kan kiri don, o na juguya ka tɛmɛn Sodɔmu dugu ta kan. »
25 O waati la, Yezu ye kuma ta ka a fɔ: «Ne Fa, sankolo ni dugukolo Tigiba, ne bɛ barika da i ye katugu i ye min dogo hakilimaw ni dɔnnikɛlaw la, i ye o jira denmisɛnw la.
26 Ɔwɔ, ne Fa, i ka ɲumanya de kosɔn, i sɔnna ka kow kɛ ten.
27 Ne Fa ye fɛn bɛɛ kalifa ne ma. Mɔgɔ si tɛ Den dɔn ni Fa tɛ; mɔgɔ si fana tɛ Fa dɔn ni Den tɛ ani Den bɛ a fɛ ka a kofɔ mɔgɔ min ye. »
28 «Aw bɛɛ ka na ne yɔrɔ, aw minnu bɛ ŋunan doni girinya kɔrɔ, ne na aw ni lafiya.
29 Aw ka ne ka doni ta ka kɛ ne ka kalandenw ye, katugu ne muɲunen bɛ ani ne sabalilen bɛ ne dusukun na. O cogo la, aw ni na lafiya sɔrɔ.
30 Ɔwɔ, ne ka doni tali ka nɔgɔn, ne ka doni kɔni ka fiyɛn. »
12
1 O waati la, Yezu tɛmɛnna alikamaforow cɛ la lafiyɛndon dɔ.
Kɔngɔ ye a ka kalandenw minɛ. U ye alikamatinsanw kari ka olu kisɛ ɲimi.
2 Fariziyɛnw ye o ye minkɛ, u ko a ye: «A filɛ, ko min dagalen tɛ lafiyɛndon, i ka kalandenw filɛ ka o de kɛ! »
3 Nka ale ye u jaabi: «Dawidi ni a taamaɲɔgɔnw kɔngɔtɔ ye min kɛ, aw ma o kalan wa?
4 A donna Ala ka so kɔnɔ ani u ye sɔnnibuuru ta ka dun, ka a sɔrɔ ale fara a taamaɲɔgɔnw kan, o dagalen tun tɛ u si kelen ye fo sɔnnikɛlaw dama.
5 Wali aw ma a kalan Jɛ sigikan na, ko Alabatosoba sɔnnikɛlaw tɛ alabatoso baara bila lafiyɛndon ye ka a sɔrɔ u tɛ jalaki?
6 Ayiwa, ne bɛ a fɔ aw ye ko dɔ bɛ yan min ka bon ni Alabatosoba ye.
7 Ne bɛ min fɛ o ye makari ye, o tɛ sɔnni ye. Ni aw tun bɛ o kɔrɔ dɔn, aw tun tɛna kiri bin jalakintanw kan.
8 Mɔgɔ Denkɛ kɔni de ye lafiyɛndon tigi ye. »
Cɛ bolo jalen kɛnɛyali lafiyɛndon na
9 A bɔra yen ka taa don u ka alabatoso kɔnɔ.
10 Cɛ bolo jalen dɔ tun bɛ yen. U ye Yezu ɲininka, ko : « A dagalen bɛ ka kɛnɛyali kɛ lafiyɛndon wa ?» U tun bɛ a fɛ ka jalakiyɔrɔ ɲini a la.
11 A ko u ma : « Mɔgɔ jumɛn bɛ aw la, saga kelen pe bɛ min bolo, ni o saga binna dingɛn dɔ kɔnɔ lafiyɛndon, ko o tigi tɛna jigin ka o saga labɔ ?
12 Mɔgɔ dun ka fisa ni saga ye kosɛbɛ.
O de ye a to a dagalen bɛ ka koɲuman kɛ lafiyɛndon. »
13 O tuma, a ko cɛ ye : «I bolo mɔɔnɔbɔ!»
A ye a bolo mɔɔnɔbɔ ani o bolo seginna kɛnɛya la iko a bolo tɔ kelen.
14 O la, Fariziyɛnw bɔra ka taa ɲɔgɔn ye Yezu kun kan ka a fagacogo ɲini.
Yezu, Ala ka maganna latɔmɔnen
15 Yezu ye o dɔn minkɛ, a ye mabɔ yen na.
Mɔgɔ caman ye a nɔminɛ, a ye olu bɛɛ kɛnɛya. 16 Nka a ye a gɛlɛya u ma ko u kana a to o ka dɔn. 17 O cogo la, Kira Izayi tun ye kuma min fɔ, o dagunna, ko: 18 “Ne ka maganna latɔmɔnen filɛ. Ne ka mandiya bɛ a kan ani ne ka dannaya bɛɛ.
Ne na ne hakili basigi a kan ani a na Tilennenya welewele da siyaw ye.
19 A tɛna kɛlɛ kɛ, a tɛna pɛrɛn, wa mɔgɔ si tɛna a kumakan mɛn nbɛdaw la.
20 A tɛna kala fɔsɔnnen kari. A tɛna fitinɛ yeelen dugatɔ faga. A na kɛ ten fo tilennenya ka se sɔrɔ tuma min na 21 ani siyaw na u jigi da a tɔgɔ kan.”
Yezu ni Bɛlizebuli
22 O tuma, u sera a ma ni fiyentɔ dɔ ye min tun ye bobo ni jinɛtɔ ye fana. Yezu ye o kɛnɛya, a sera ka kuma ani ka yeli kɛ.
23 Jama bɛɛ kabakoyara, ko : « A fɔ nin tɛ Dawidi den ye wa?»
24 Fariziyɛnw ye o kuma mɛn minkɛ, olu ko : «Nin kɔni bɛ jinɛw gɛn jinɛkuntigi Bɛlizebuli tɔgɔ dɔrɔn de la.»
25 Katugu a tun bɛ u kɔnɔnamiiriw dɔn, Yezu ko u ma : « Masaya o masaya, ni a denw kɔdonna ɲɔgɔn ma, a bɛ kɛ tomon ye. Ani dugu o dugu wali du o du, ni a denw kɔdonna ɲɔgɔn ma, o jɔlen tɛ to.
26 Ni Sitanɛ bɛ Sitanɛ gɛn, a kɔdonnen don a yɛrɛ ma. A ka masaya jɔlen na to cogo di ?
27 Ne kɔni, ni ne bɛ Sitanɛ gɛn ni Bɛlizebuli tɔgɔ dɔrɔn de ye, aw denw dun, olu bɛ u gɛn ni jɔnni fanga ye ?
O de kosɔn, olu yɛrɛ de na aw kiri tigɛ.
28 Nka ni ne bɛ jinɛw gɛn Ala Hakili sabu fɛ, o tuma Ala ka Masaya sera aw bara.
29 « Jɔnni na se ka don mɔgɔ barikama dɔ ka so kɔnɔ ani ka o bolofɛnw cɛ ni a ma fɔlɔ ka o siri ?
O kɔ, a na o ka sokɔnɔfɛnw bɛɛ cɛ.
30 « Min tɛ ne ɲi ye, o ye ne jugu ye. Min tɛ dalajɛli kɛ ne fɛ, o bɛ jɛnsɛnni de kɛ. »
31 O de kosɔn, ne bɛ a fɔ aw ye, ko : Hakɛ bɛɛ ani Ala tɔgɔ tiyɛnnikumaw bɛɛ na yafa mɔgɔw ma. Nka Hakili Senu tɔgɔ tiyɛnni, o tɛna yafa.
32 Mɔgɔ min bɛ kumajugu fɔ Mɔgɔ Denkɛ ma, yafa na kɛ o tigi ma. Nka min bɛ kumajugu fɔ Hakili Senu ma, yafa tɛna kɛ o tigi ma bi ani sini.
Mɔgɔ ŋaniya dɔnni a dalakumaw fɛ
33 « A ko tugun : Jiri min ka ɲi, o bɛ den ɲuman kɛ. Jiri min man ɲi, o bɛ den jugu kɛ.
Jiri bɛ dɔn a den de fɛ.
34 Fɔnfɔnninsiw, ɲuman na se ka bɔ cogo di aw da kɔnɔ, katugu aw ŋaniya ka jugu?
Mɔgɔ dusukun kɔni falen bɛ fɛn min na, a bɛ o de fɔ.
35 Mɔgɔ ɲuman bɛ fɛn ɲumanw bɔ a dusukun ɲuman na ani mɔgɔjugu bɛ fɛnjuguw bɔ a dusukunjugu la.
36 Ne bɛ a fɔ aw ye ko mɔgɔw mana kumalankolon fɛn o fɛn fɔ, kiri don, u na ɲininka olu la.
37 Katugu i bɛ jo sɔrɔ i dalakumaw fɛ ani kiri bɛ bin i kan i dalakumaw fana de fɛ. »
Zonasi kɛra ko min taamasyɛn ye
38 O tuma na, sɛbɛnnikɛlaw ni Fariziyɛnw dɔw ko Yezu ye: «Karamɔgɔ, anw bɛ a fɛ ka taamasyɛn dɔ kɛtɔ ye i fɛ. »
39 A ye u jaabi, ko : «Aw bi tile mɔgɔjuguw, kakalaw! Aw bɛ taamasyɛn ɲini, nka taamasyɛn wɛrɛ dun tɛna di aw ma ni kira Zonasi ta tɛ.
40 Iko Zonasi tora jɛgɛba kɔnɔ tile saba ni su saba, Mɔgɔ Denkɛ na to dugukolo jukɔrɔ o cogo kelen na tile saba ni su saba.
41 Kiri don, Niniwikaw na wuli ka u jɔ ka kiri bin bimɔgɔw kan, sabu olu ye u sɔn yɛlɛma Zonasi ka weleweledali fɛ. Min dun bɛ yan, o ka bon ni Zonasi ye.
42 Kiri don, worodugu masamuso na wuli ka a jɔ bimɔgɔw fɛ ani ka kiri bin u kan, sabu ale bɔra diyɛn dan na ka na Salomɔn ka hakilimayakumaw lamɛn; min dun bɛ yan, o ka bon ni Salomɔn ye!
Hakilijugu kɔseginni ni fanga ye
43 Ni jinɛjugu bɔra mɔgɔ dɔ la, a bɛ a yaala-yaala kungolankolon kɔnɔ ka lafiyayɔrɔ ɲini ani a tɛ o sɔrɔ.
44 O tuma, a bɛ a fɔ: “Ne bɔra ne ka so min na, n bɛna kɔsegin yen.”
A nalen, a bɛ a sɔrɔ o so lankolon furalen masirilen don.
45 O la a bɛ taa jinɛjugu wolonwula wɛrɛ ta a fɛ minnu ka jugu ni a yɛrɛ ye.
U bɛ don ka u sigi yen ani o mɔgɔ cogokura bɛ juguya ni fɔlɔ ye.
A na kɛ ten aw bi tile mɔgɔjuguw la. »
Yezu balima sɛbɛw
46 Ka a to kuma na jama ye, a ba ni a balimaw jɔlen tun bɛ kɛnɛ ma. U tun bɛ a fɛ ka kuma a fɛ.
47 Mɔgɔ dɔ ko a ye: A filɛ, i ba ni i balimaw jɔlen bɛ kɛnɛ ma, u bɛ i ɲini.
48 Nka a ye o fɔbaga jaabi: « Jɔnni ye ne ba ye, jɔnni ye ne balimaw ye? »
49 A ye a bolo sin a ka kalandenw ma, ko : «Ne ba ni ne balimaw filɛ ninnu ye.
50 Ne Fa min bɛ Sankolow la, mɔgɔ min kɔni bɛ o sago kɛ, o tigi de ye ne balimakɛ ye, o ye ne balimamuso ye, o ye ne ba ye. »
13
Yezu ka ntalenw Ala ka mara ko la
1 O don, Yezu tun bɔra so kɔnɔ ani a tun sigilen bɛ bada la.
2 Jamakuluba ye a lamini fo a donna kurun dɔ kɔnɔ ka a sigi ka jama mumɛ to dankan na. 3a A ye kuma caman fɔ u ye ntalen na.
Sikisɛ ntalen
3b A ko: «A filɛ, siserila dɔ bɔra siseri kama.
4 A siseritɔ, sikisɛ dɔw binna sira kɛrɛ fɛ ani kɔnɔw nana ka o bɛɛ sogin.
5 Sikisɛ dɔwɛrɛw binna faramayɔrɔ la dugumugu bɛrɛ tun tɛ yɔrɔ min. Olu falenna ka wuli joona katugu dugumugu tun man dun. 6 Tile yɛlɛntɔ, u fɔsɔn-fɔsɔnna ani u jara gilintanya kosɔn.
7 Sikisɛ dɔwɛrɛw binna ŋɔniw cɛ la, ŋɔniw wulila ka u degun ni ka u fiyɛ.
8 Sikisɛ dɔwɛrɛw binna dugukolo duman na ani u falenna ka kisɛ: Kelen, kisɛ kɛmɛ; dɔ, bi wɔɔrɔ; dɔwɛrɛ, bi saba.
9 Tulo bɛ mɔgɔ min fɛ, o ka mɛnni kɛ. »
Ntalenw dakun
10 Kalandenw ye u madon Yezu la, ka a fɔ a ye: «Mun na i bɛ kuma olu fɛ ntalenw la? »
11 A ye u jaabi, ko : «Sankolow Masaya gundow dira aw de ma, nka a ma di olu ma.
12 Fɛn bɛ min bolo o na sɔn ani o na fa fɔ ka wasa. Nka fɛn caman tɛ min bolo, hali o bolotanin bɛna bɔɔsi a la.
13 Ni ne bɛ kuma u ye ntalen na, o kun ye ko u bɛ filɛli kɛ ka a sɔrɔ u tɛ yeli kɛ; u bɛ u tulo majɔ ka a sɔrɔ u tɛ mɛnni kɛ, u tɛ faamuyali kɛ.
14 O cogo la, kira Izayi ka kuma fɔlen dafara u ko la, ko: “Aw mana kuma lamɛn cogo o cogo, aw tɛna faamuyali kɛ. Aw mana filɛli kɛ cogo o cogo, aw tɛna yeli kɛ.
15 Jama nin hakili gerenna ka a masɔrɔ u ye u tulow datugu, ka u ɲɛ tugu, yeli ɲɛsiran kosɔn ani u tulo kana mɛnni kɛ, u hakili kana faamuyali kɛ, u sɔn kana yɛlɛma ani ne kana u kɛnɛya”.
16 «Nka aw kɔni, aw ɲɛw kunna ka di, katugu u bɛ yeli kɛ. Aw tulo kunna ka di, katugu u bɛ mɛnni kɛ!
17 Tiyɛn na, ne bɛ a fɔ aw ye: Kira caman ani mɔgɔ tilennen caman sago tun bɛ ka aw ka yetaw ye, nka u ma olu ye. U sago tun bɛ ka aw ka mɛntaw mɛn, nka u ma olu mɛn.
Siserila ka ntalen kɔrɔ
18 «O la sa, aw ka aw tulo majɔ siserila ka ntalen kɔrɔ la.
19 Ni mɔgɔ bɛ Sankolow Masaya kuma lamɛn nka ni a tɛ o faamu, Sitanɛ bɛ na a yɔrɔ ani sikisɛ min serila a dusukun na, Sitanɛ bɛ o ta. Si serilen binna dugukolo min kan sirada fɛ, o dugukolo ye o tigi taamasyɛn de ye.
20 Sikisɛ binna faramayɔrɔ min na, o ye mɔgɔ taamasyɛn ye mɔgɔ min bɛ kuma lamɛn ani ka a nisɔndiya ani ka sɔn o kuma na yɔrɔnin kelen. 21 Nka gili tɛ a la, donkelenmɔgɔ don. O de ye a to ni kɔnɔgan wali tɔɔrɔ nana o kuma kosɔn, a bɛ dɛsɛ yɔrɔnin kelen.
22 Sikisɛ binna ŋɔnimayɔrɔ min na, o ye mɔgɔ taamasyɛn ye min bɛ o kuma lamɛn nka diyɛn hamiw ani nafolo nata bɛ o kuma barika ban a dusukun na. Ani a tɛ o kuma waleya.
23 Sikisɛ serila dugukolo duman min na, o ye mɔgɔ taamasyɛn ye min bɛ kuma lamɛn ni ka a faamu. A bɛ den caman kɛ iko sikisɛ min ye a ɲɔgɔn kɛmɛ di wali min bɛ a ɲɔgɔn bi wɔɔrɔ di wali bi saba. »
Binjugu ntalen
24 Yezu ye nin ntalen da jama ye, ko: «Sankolow Masaya bɔlen bɛ cɛ dɔ fɛ min ye sikisɛ ɲuman seri a ka foro kɔnɔ.
25 Nka ka mɔgɔw to sunɔgɔ la, a jugu nana binjugu seri alikama ɲɛ fɛ ka taa.
26 Alikama falenna ni ka wolo minkɛ, binjugu fana yera.
27 Kotigi ka magannaw nana a sɛgɛrɛ ka a fɔ a ye: Makɛ, yala e ma sikisɛ ɲuman seri i ka foro kɔnɔ wa?
Mun dun ye a to binjugu bɛ a la?
28 A ye u jaabi, ko: Mɔgɔjugu dɔ nɔ don!
Magannaw ko a ye: I bɛ a fɛ anw ka taa a bɔ wa?
29 A ko: Ayi! Katugu binjugu bɔtɔ alikama fana kana bɔ a fɛ.
30 Aw ka a to u fila ka mɔ ɲɔgɔn fɛ fo kannituma. O waati la, ne na a fɔ kannikɛlaw ye ko u ka binjugu dalajɛ ka a siri-siri ka a jeni. Alikama kɔni, aw ka o ladon ne ka jigiɲɛ kɔnɔ. »
Mutaridikisɛ ntalen
31 Yezu ye ntalen wɛrɛ da jama ye, ko: «Sankolow Masaya bɔlen bɛ mutaridikisɛ dɔ fɛ, cɛ dɔ ye min dan a ka foro kɔnɔ.
32 Sikisɛ nin ka misɛn sikisɛ bɛɛ ye. Nka ni a falenna, a ka jan ni nakɔkɔnɔfɛnw bɛɛ ye ani a bɛ kɛ jiri ye fo sanfɛkɔnɔw bɛ na u sigi a bolow kan. »
Fununnan ntalen
33 A ye ntalen dɔwɛrɛ da u ye, ko: «Sankolow Masaya bɔlen bɛ fununnan fɛ muso dɔ ye min kɛ alikamamugu mure ɲɛ saba la ka a nɔɔni fo ka a bɛɛ funun. »
Ntalenw fɔkun
34 Yezu ye nin kow bɛɛ fɔ jama ye ntalenw la ani a tun tɛ kuma u ye ni a ma ntalen da 35 walasa kira ka kuma ka dagun, ko: Ne na n da yɛlɛ ka ntalenw fɔ. Ko minnu dogolen bɛ kabini diyɛn datuma, ne na olu welewele da.
Binjugu ntalen ɲɛfɔli
36 O kɔ, Yezu ye a kɔdon jama na ka taa so kɔnɔ. A ka kalandenw ye u madon a la, ka a fɔ a ye : « Binjugu min serila foro kɔnɔ, o ntalen kɔrɔ jira anw la.»
37 Yezu ye u jaabi, ko : «Min bɛ si ɲuman seri, o ye Mɔgɔ Denkɛ de ye. 38 Foro ye diyɛn ye. Sikisɛ ɲuman ye Sankolo Masaya kɔnɔmɔgɔw ye. Binjugu sikisɛ ye Sitanɛ denw ye. 39 Jugu min ye o seri, o ye Sitanɛ ye. Kannituma, o ye diyɛnnabantuma ye. Kannikɛlaw ye mɛlɛkɛw ye.
40 Iko binjugu bɛ cɛ ka fili tasuma na cogo min, a na kɛ o cogo kelen na diyɛnnabantuma. 41 Mɔgɔ Denkɛ na a ka mɛlɛkɛw ci. Mɔgɔ minnu bɛ u tɔɲɔgɔnw kunnatiyɛn ani minnu ye kojugukɛlaw ye, mɛlɛkɛw na olu bɛɛ labɔ a ka Masaya mara kɔnɔ, 42 ka olu fili tasumaba la kasi ni ɲinɲimi na kɛ yɔrɔ min.
43 O tuma, mɔgɔ tilennenw na yelenkun iko tile u Fa ka Masaya mara kɔnɔ.
Tulo bɛ mɔgɔ min fɛ, o ka mɛnni kɛ !
Nafolo dogolen ntalen
44 « Sankolow Masaya bɔlen bɛ nafolo fɛ min dogolen bɛ foro dɔ kɔnɔ. Mɔgɔ min ɲɛ dara nafolo nin kan, o ye a dogo kokura. A nisɔndiyalen taara a bolofɛnw bɛɛ feere ka o foro san. Kɔnɔnkisɛ sɔngɔgɛlɛn ntalen
45 «Sankolow Masaya bɔlen bɛ tugun jagokɛla dɔ fɛ min bɛ kɔnɔnkisɛ ɲumanw ɲini. 46 A ye kɔnɔnkisɛ dagɛlɛn dɔ ye minkɛ, a taara a bolofɛn bɛɛ feere ni ka o san.
Jɛgɛminɛjɔ ntalen
47 «Sankolow Masaya bɔlen bɛ kokura jɔ fɛ min bɛ fili kɔgɔji kɔnɔ ani min bɛ bɔ ni jɛgɛ sifaya bɛɛ dɔ ye.
48 Ni a fara, a bɛ sama ka bila dankan na. Mɔnnikɛlaw bɛ u sigi ka jɛgɛ ɲumanw latɔmɔ ka olu bila segi kɔnɔ. U bɛ tɔw fili nafa tɛ minnu na.
49 A na kɛ o cogo la diyɛnnabandon. Mɛlɛkɛw na mɔgɔjuguw fara ka bɔ mɔgɔɲumanw la. 50 Ani u na mɔgɔjuguw fili tasuma na, kasi ni ɲinɲimi na kɛ yɔrɔ min.»
Ntalenw kuncɛli
51 «Aw ye nin bɛɛ faamu wa? »
U ye a jaabi ko : «Ɔwɔ!»
52 Yezu ko tugun : «O cogo kelen na, sɛbɛnnikɛla o sɛbɛnnikɛla, min kalannen bɛ Sankolow Masaya kow la, o bɔlen bɛ Kotigi fɛ min bɛ fɛnkuraw ni fɛnkɔrɔw bɔ a ka nafolomarayɔrɔ la.» V. 1.
Yezu bɛ taa Nazarɛti dugu kɔnɔ
53 A kɛra ko Yezu tilalen o ntalenw la, a bɔra yen. 54 A selen a faso la, a tun bɛ mɔgɔw kalan u ka Alabatoso kɔnɔ fo u tun bɛ kabakoya ka a fɔ: «Nin hakilimaya ani nin sebagaya nana a ma ka bɔ min?
55 Jiribaarala den tɛ wa?
A ba tɛ Mariya ye wa? A balimakɛw tɛ Zaki, Zozɛfu, Simɔn ani Zide ye wa?
56 A balimamusow bɛɛ tɛ anw cɛ la wa?
Nin kow bɛɛ nana a ma ka bɔ min? »
57 O hakilina de ye u kunnatiyɛn a ma.
Nka Yezu ko u ma: «Kira bɛ bonya yɔrɔ bɛɛ fo a faso ni a ka so. »
58 A ma kabako caman kɛ yen ka o sabu kɛ u ka dannabaliya ye.
14
Yezu ni Erɔdi
1 O tuma na, Masakɛ Erɔdi ye Yezu tɔgɔ mɛn. 2 A ko a ka magannaw ye : «Nin cɛ nin ye Zan Batisi de ye, a kununna ka bɔ suw cɛ la! O de ye a to se bɛ a bolo ka kabakow kɛ.»
Zan Batisi fagacogo
3 O ye a sɔrɔ Erɔdi tun ye Zan minɛ, ka a don nɛgɛ la ani ka o bila kaso la, k'o sabu kɛ Erɔdiyadi ye, a dɔgɔkɛ Filipu muso.
4 Zan kɔni tun ye a fɔ Erɔdi ye, ko : «A man kan i ka muso in ta.»
5 A fagaliko tun bɛ Erɔdi kɔnɔ nka jama ɲɛsiranya tun bɛ a la, bawo bɛɛ tun bɛ Zan jate kira de ye.
6 Erɔdi banginni san kunbɛn selen, Erɔdiyadi denmuso bɔra ka i dɔn dumunikɛlaw ɲɛ kɔrɔ ani a ko diyara Erɔdi ye. 7 A ye a kan di o ma ko o mana fɛn o fɛn ɲini ale fɛ, ale na o bɛɛ di o ma.
8 A kɔnɔsulen a ba fɛ, denmuso ko : «Zan Batisi kunkolo di ne ma minɛn dɔ kɔnɔ yan.»
9 Masakɛ ɲɛnasisira nka a ka kalikan kosɔn ani a dumunikɛɲɔgɔnw kosɔn, a ye a fɔ ko Zan kunkolo ka di a ma. 10 A ye mɔgɔ bila ka taa Zan kunkolo tigɛ kasobon kɔnɔ.
11 U nana ni kunkolo ye minɛn dɔ kɔnɔ ka a di npogotigi ma, o taara o di a ba ma.
12 Zan ka Kalandenw nana a su ta ka a don ani ka taa Yezu ladɔnniya.
Buuruw labugunni senɲɛ fɔlɔ
13 Yezu kɛlen kɔ ka o mɛn, a donna kurun kɔnɔ ka taa kungolankolon dɔ la a kelen na. Mɔgɔw ye o mɛn ani u bɔra u ka duguw la u sen na ka a sɛgɛrɛ.
14 A bɔtuma kurun kɔnɔ, a ye jamakuluba ye. U makari ye a minɛ ani a ye banabagatɔw kɛnɛya.
15 Tilebinda fɛ, kalandenw gɛrɛla a la ka a fɔ a ye: «Nin yɔrɔ ye kungolankolon ye ani tile jiginna ka ban. Jama labila walasa u ka taa dumuni san dafɛduguw la! »
16 Nka Yezu ko u ma: «U taakun tɛ. Aw yɛrɛ ka dumuni di u ma. »
17 O la, u ye a fɔ a ye: «Foyi tɛ anw bolo yan fɔ buurukun duuru ani jɛgɛ den fila. »
18 Yezu ko : «Aw ka u ta ka na ne yɔrɔ yan.»
19 O tuma a ye a fɔ ko jama ka a sigi bin kan. A ye buurukun duuru ni jɛgɛ den fila ninnu minɛ a bolo ka a ɲɛ kɔrɔta san fɛ ka barika da, ka buuruw tila-tila ka u di kalandenw ma, kalandenw ka u di jama ma.
20 Bɛɛ ye dumuni kɛ ka u fa ani buurukunkurun minnu tora, olu dalajɛlen bɛnna segi tan ni fila ma.
21 Dumunikɛla tun ye cɛ ba duuru ye ka fara musow ni denmisɛnw kan.
Yezu bɛ taama ji kan
22 O yɔrɔnin bɛɛ, Yezu ye a ka kalandenw waajibiya ka don kurun kɔnɔ ni ka taa a ɲɛ ba fan dɔ fɛ sani ale yɛrɛ ka jama labila.
23 A tilalen kɔ o la, a taara kulu la walasa ka delili kɛ a dan na.
Su kora ka a sɔrɔ yen a kelen na.
24 Kurun tun yɔrɔ janyana dankan na kosɛbɛ, jikuruw tun bɛ ka a lamaga, katugu a ɲɛsinnen tun bɛ fiyɛn bɔyɔrɔ ma.
25 Dononfɔlɔw kasituma, Yezu nana u yɔrɔ, a taamatɔ ji kan.
26 U ye a taamatɔ ye minkɛ ji kan, kalandenw hakili ɲagamina. U tun bɛ a fɔ ɲɔgɔn ye : « Sukɔrɔ dɔ don !» Jasiran ye u bila ka kulo.
27 Nka, o yɔrɔnin kelen bɛɛ, Yezu ye a kan to u ma : « Aw ka aw hakili sigi, ne don, aw kana siran!»
28 O la, Piyɛri ko : «Matigi, ni e don tigitigi, a fɔ ne ye ko ne ka taama ji kan ka se i ma.»
29 Yezu ko a ma : «Na!»
Piyɛri jiginna ka bɔ kurun kɔnɔ, a taamana ji kan ka Yezu sɛgɛrɛ.
30 Nka a ye a ye minkɛ ko fiyɛn tun bɛ ka bonya, a siranna. Ani a ye a daminɛ ka jigin ji jukɔrɔ. A kulola, ko: «Matigi, ne kisi! »
31 O yɔrɔnin bɛɛ Yezu ye a bolo mɔɔnɔbɔ ka a minɛ, ni ka a fɔ a ye : «Dannadɔgɔmannintigi o, mun na i sigara?»
32 U donnen kurun kɔnɔ, fiyɛn jɔra.
33 O la, minnu tun bɛ kurun kɔnɔ, olu ye u biri a sen kɔrɔ, ko : «Tiyɛn na, i ye Ala Den ye!»
Kɛnɛyaliw Zenezarɛti mara la
34 Kɔgɔji tigɛlen kɔ u fɛ, u jiginna Zenezarɛti dankan na.
35 O yɔrɔ mɔgɔw ye o dɔn minkɛ, olu ye jamana bɛɛ ladɔnniya ani u ye banabagatɔw bɛɛ lase a ma. 36 U tun bɛ a deli ko a ka a to u ka maga a ka dulɔki kun na dɔrɔn ani mɔgɔ o mɔgɔ magara o la, o bɛɛ kɛnɛyara.
15
1 Fariziyɛnw ni sɛbɛnnikɛlaw nana Yezu yɔrɔ ka bɔ Zerusalɛmu, ka a fɔ a ye: 2 «Mun na i ka kalandenw bɛ bɛnbaw ka laada sigilenw tiyɛn?
U tɛ u tɛgɛ ko sani ka dumuni kɛ. »
3 A ye u jaabi, ko : «Mun na aw fana bɛ Ala ka ci tiyɛn aw ka laadaw kosɔn?
4 Ala kɔni ye a fɔ: “I fa ni i ba bonya ani mɔgɔ min bɛ kumajugu fɔ a fa wali a ba ma, o tigi ka ban saya bolo.
5 Aw dun ko min bɛ a fɔ a fa wali a ba ye: “Ne tun bɛ se ka i dɛmɛ ni min ye, ne ye o kɛ sɔnnifɛn ye”, 6 ko o tigi ma waajibiya tugun ka a fa bonya.
O cogo la, aw ye Ala ka ci kɛ fɛn fu ye, aw ka laadaw kosɔn.
7 Filankafow!
Kira Izayi ye a suda ka a bɛn kosɛbɛ aw ko la, ko: 8 Nin jama in bɛ ne bonya a da dɔrɔn na, nka a dusukun yɔrɔ ka jan ne na.
9 U ka batoli ye fu ye, katugu u ka kalan ye mɔgɔw ka ci fɔlenw ye. »
Fɛn saniyalen ni fɛn nɔgɔlen
10 O kɔ, Yezu ye jama wele ka gɛrɛ a la, ka a fɔ: «Aw ka a mɛn ka a faamuya: 11 Min bɛ don mɔgɔ da fɛ, o tɛ mɔgɔ nɔgɔ; nka min bɛ bɔ mɔgɔ da fɛ, o de bɛ mɔgɔ nɔgɔ. »
12 O la, a ka kalandenw ye u madon a la ka a fɔ a ye: «Yala i ye a dɔn ko i ka kuma fɔlen nin ye Fariziyɛnw dusu tɔɔrɔ wa? »
13 Nka ale ye u jaabi, ko: «Ne Fa min bɛ san fɛ, ni o ma jiri o jiri turu, o jiri na bɔ.
14 Aw ka u to yen: Fiyentɔw don minnu bɛ fiyentɔ wɛrɛw bere minɛ.
Ni fiyentɔ dɔ ye i kɛ fiyentɔ dɔwɛrɛ bereminɛbaga ye, u fila bɛ bin dingɛ kɔnɔ. »
15 Piyɛri ye kuma ta ka a fɔ: «Ntalen in kɔrɔ fɔ anw ye. »
16 Yezu ko a ma: «Hali bi aw fana ye hakilintanw ye wa?
17 Aw ma a dɔn ko min bɛ don mɔgɔ da fɛ, o bɛ taa kɔnɔbara la ni ka laban banakɔ? 18 Nka min bɛ bɔ mɔgɔ da kɔnɔ, o bɛ bɔ dusukun de la, o de bɛ mɔgɔ nɔgɔ.
19 Miirijuguw, mɔgɔfaga, jatɔya, kakalaya, sonyali, seerejuguya, Ala tɔgɔtiyɛnni: O bɛɛ de bɛ bɔ dusukun na.
20 O kow de bɛ mɔgɔ nɔgɔ. Nka ka dumuni kɛ ni tɛgɛ kobali ye, o tɛ mɔgɔ nɔgɔ. »
Kanaan muso dɔ denmuso kɛnɛyali
21 Yezu bɔra ka taa Tiri ni Sidɔn jamana fan fɛ.
22 Kanaan jamana muso dɔ nana ka bɔ o yɔrɔ la. A tun bɛ kulo, ko : « Matigi, Dawidi denkɛ, makari ne na ! Ne denmuso sɛbɛkɔrɔ degunnen bɛ jinɛ dɔ fɛ. »
23 Nka Yezu ma foyi fɔ ka muso in jaabi.
A ka kalandenw ye u madon a la, ka a fɔ a ye, ko : « I tɛ muso nin jaabi, katugu a tɛ kulo dabila anw kɔ!»
24 Yezu ye u jaabi : «Ne cira Isirayɛli saga tununnenw dɔrɔn de ma.»
25 Nka muso in nana ka a biri a sen kɔrɔ, ko : «Matigi, ne dɛmɛ!»
26 A ye a jaabi : «Ka denmisɛnw daladumuni ta ni k'o di wuluninw ma, o dagalen tɛ.»
27 A ye a kan to : «Matigi, tiyɛn don. Nka, denmisɛnw daladumuni murumuru minnu bɛ bin dugu ma, wuluninw bɛ olu dun. »
28 Yezu ye a jaabi : « Muso o, i ka danna ka bon dɛ !
Ko bɛɛ ka kɛ ka bɛn i sago ma! »
Ani o waati kelen na, muso in denmuso kɛnɛyara.
Banabagatɔw kɛnɛyali Galile kɔgɔji da la
29 Yezu bɔra yen ka na Galile kɔgɔji da la.
A yɛlɛnna kulu la ka a sigi yen.
30 Jamakuluba nana a yɔrɔ ni senkelenw, fiyentɔw, nabaraw, bobow ani banabagatɔ caman wɛrɛw. U ye olu bila a sen kɔrɔ ani a ye olu bɛɛ kɛnɛya.
31 O la jama bɛɛ kabakoyara u kɛlen ka a ye ko bobow kumana, nabaraw kɛra mɔgɔ dafalenw ye, senkelenw taamana koɲuman ani fiyentɔw ye yeli kɛ. U ye Isirayɛli ka Ala tanu.
Buuru labugun ko filanan
32 Yezu ye a ka kalandenw wele ka a fɔ u ye : « Jama in makari bɛ ne na, katugu u tile saba ye bi ye ne nɔ fɛ, foyi tɛ u bolo ka dun; ne tɛ a fɛ ka u kɔngɔtɔ bila ka taa, u kana dɛsɛ sira fɛ.»
33 A ka kalandenw ko a ye : «Anw bɛ buuru bɔ min nin fuga kɔnɔ ka jamaba in lafa?»
34 Yezu ko u ma : «Buurukun joli bɛ aw bolo?»
U ko : « Kun wolonwula, ani jɛgɛ misɛn damadɔw.»
35 Yezu ko jama ka a sigi dugu ma. 36 A ye o buurukun wolonwula ta ani jɛgɛw. A ye barika da Ala ye, ka u kari-kari, ka u di kalandenw ma. Olu ye u don jama bolo.
37 Bɛɛ ye dumuni kɛ fɔ ka u fa. Tɔ min tora, o ye segi wolonwula fa.
38 Dumunikɛlaw tun ye cɛ ba naani ye ka fara musow ni denmisɛnw kan.
39 Yezu ye bɛɛ labila minkɛ, a donna kurun kɔnɔ ka taa Magadan jamana na.
16
Taamasyɛn dɔ ɲinini Yezu fɛ
1 Fariziyɛnw ni Sadɔkisiw ye u madon Yezu la ka a kɔrɔbɔ; u ye a deli ko a ka taamasyɛn dɔ jira u la ka bɔ sankolo la.
2 Yezu ye u jaabi, ko : « Tilebinda fɛ, aw bɛ a fɔ, ko : Sanji tɛna bin, katugu sankolo bilennen bɛ iko tasuma. 3 Ani sɔgɔmada fɛ aw bɛ a fɔ, ko : San bɛna bi, katugu sankolo ɲɛ bilennen bɛ fɔ ka fin.
Aw bɛ se ka sankolo cogow faranfasi ani aw tɛ se ka waatiw taamasyɛnw dɔn ?
4 Aw bi mɔgɔjugu, kakalaw, aw bɛ taamasyɛn dɔ de ɲini! Taamasyɛn wɛrɛ tɛna di aw ma ni kira Zonasi ka taamasyɛn tɛ.»
Ani a ye u to yen ka taa.
Fariziyɛnw ni Sadɔkisiw ka fununnan
5 U taatɔ ba fan dɔ fɛ, kalandenw ɲinɛna ka buuru ta u fɛ.
6 Yezu ko u ma: «Aw ka aw kɔlɔsi kosɛbɛ Fariziyɛnw ni Sadɔkisiw ka fununnan na! »
7 U tun bɛ ka a fɔ ɲɔgɔn ye, ko : «Nin kuma in kun ye ko anw ma buuru ta anw fɛ.»
8 Nka Yezu ye o dɔn minkɛ, a ko : «Dannadɔgɔmannintigiw, mun na aw bɛ miiri ko buuru tɛ aw bolo?
9 Hali sa aw ma ko faamu!
Aw hakili tɛ buurukun duuru dili la mɔgɔ ba duuru ma ani a tɔ bɛnna segi dama min ma aw bolo?
10 Aw hakili tɛ fana buurukun wolonwula dili la mɔgɔ ba naani ma ani a tɔ bɛnna segi jate min ma aw bolo?
11 Mun dun na aw tɛ a faamu ko ne kan tɛ buuru ma, ni ne ye a fɔ aw ye, ko: Aw ka aw kɔlɔsi Fariziyɛnw ni Sadɔkisiw ka fununnan na! »
12 O tuma de la, u ye a faamu ko a tun ma a fɔ ko u ka u kɔlɔsi buurufununnan na, nka Fariziyɛnw ani Sadɔkisiw ka kalan ni a cogo de la.
Piyɛri ka dannaya jirali kɛnɛ kan
13 Yezu selen Sezare, Filipi jamana na, a ye a ka kalandenw ɲininka, ko: «A bɛ fɔ ko Mɔgɔ Denkɛ ye jɔnni ye? »
14 U ye a jaabi : «Dɔw ko Zan Batisi. Dɔw ko Eli. Dɔw fana ko Zeremi wali kiraw dɔ la kelen. »
15 Yezu ko u ma: «Aw dun, aw ko ne ye jɔnni ye?»
16 Simɔn Piyɛri ye jaabili kɛ, ko : «I ye Krista ye, Ala ɲɛnama Den!»
17 O la, Yezu ye a fɔ a ye, ko : «Zonasi denkɛ Simɔn, i kunna ka di, katugu min ye nin jira i la, o tɛ farisogo ni joli ye nka ne Fa min bɛ Sankolow la.
18 Ne dun bɛ a fɔ i ye, i tɔgɔ ye ko: Piyɛri - Farakolo. Ne na ne ka Jamasenu jɔ o farakolo kan. Hadɛsi donda tɛna se sɔrɔ a kan.
19 Ani ne na Sankolow Masaya konnɛgɛ di i ma. I mana fɛn o fɛn siri dugukolo kan, o sirilen na kɛ Sankolow la ani i mana fɛn o fɛn foni dugukolo kan, o foninen na kɛ Sankolow la. »
20 O kɛlen, a ye a fɔ ka a gɛlɛya a ka kalandenw ma ko u kana a fɔ mɔgɔ si ye ko ale ye Krista ye.
Yezu saya ni a kununni sudaliko fɔlɔ
21 Ka a ta o don ma, Yezu ye a daminɛ ka a jɛya a ka kalandenw ma ko ale ka kan ka taa Zerusalɛmu dugu kɔnɔ, ko a ka kan ka tɔɔrɔ mɔgɔkɔrɔw ni sɔnnikɛla kuntigiw ani sɛbɛnnikɛlaw fɛ, ko a na faga yɛrɛ ani ko a na kunun ka bɔ suw cɛ la a saya tile sabanan.
22 Piyɛri taara ni a ye a dan na ka a kɔrɔfɔli daminɛ, ko : « Matigi, Ala ka i kisi o ma !
O tɛna kɛ i la. »
23 Nka a ye a yɛlɛma ka a ɲɛsin Piyɛri ma ni ka a fɔ o ye : « Tɛmɛn ka bila ne kɔ fɛ, Sitanɛ o! I ye ne kunnatiyɛnbaga ye. Katugu e miirinataw tɛ Ala miirinataw ye nka mɔgɔ miirinataw de bɛ i la. »
Yezu nɔfɛtaama tɛ ɲɛ minnu kɔ
24 O la, Yezu ko a ka kalandenw ye : « Ni min bɛ a fɛ ka taama ne nɔ fɛ, o ka jɛn a yɛrɛ kɔ ka a ka kuruwa ta ani ka tugu ne kɔ.
25 Mɔgɔ min kɔni bɛ a fɛ ka a ni mara, o tigi na bɔnɛ a ni na. Nka mɔgɔ min bɛ bɔnɛ a ni na ne kosɔn, o tigi ni na segin a ma.
26 A bɛ mun ɲɛ mɔgɔ ye ka diyɛnfɛnw bɛɛ sɔrɔ ani ka bɔnɛ a ni na ?
Wali a na se ka a ni kunmabɔ ni mun ye ?
27 « Mɔgɔ Denkɛ bɛ na ani a ka mɛlɛkɛw a Fa nɔɔrɔ cɛ la. Ni a sera tuma min, a na mɔgɔ bɛɛ kelen-kelen sara ka kɛnyɛ ni u ka kɛwalew ye.
28 Tiyɛn na, ne bɛ a fɔ aw ye, ko : Dɔw bɛ yan minnu tɛna saya dɔn sani olu ka Mɔgɔ Denkɛ natɔ ye a ka Masaya la.
17
Yezu nɔɔrɔyali
1 Tile wɔɔrɔ o kɔ, Yezu ye Piyɛri ni Zaki ni o badenkɛ Zan ta a fɛ ka taa ni u ye kɛrɛda fɛ kulujan dɔ kan.
2 A yecogo yɛlɛmana u ɲɛkɔrɔ : A ɲɛda tun bɛ ka yelenkun iko tile ani a ka finiw tun jɛlen bɛ iko kɔɔrimugu.
3 A filɛ sa, Moyizi ni Eli ye u yɛrɛ jira u la ka olu fila to masala la Yezu fɛ.
4 Piyɛri ye kuma ta ka a fɔ Yezu ye : « Matigi, yan sigi ka di. Ni i sɔnna, ne bɛna finibugu saba gengen, e ta kelen, Moyizi ta kelen ani Eli ta kelen.»
5 Ka Piyɛri to a kuma na, kabasen nɔɔrɔma nana ka u datugu ni suma ye; kumakan dɔ bɔra kabasen in kɔnɔ, ko : «Nin ye ne den mandi ye min ko ka di ne ye kosɛbɛ! Aw ka a lamɛn !»
6 Kalandenw ye o mɛn minkɛ, u ja tigɛra kosɛbɛ ani u ye u bin ka u ɲɛ biri dugu ma.
7 Yezu ye a magɛrɛ u la ka maga u la ani ka a fɔ u ye : « Aw ka wuli, aw kana siran!»
8 U ye u ɲɛ kɔrɔta minkɛ, u ma mɔgɔ si ye, ni Yezu kelen tɛ.
Eli kɔseginniko
9 U jigintɔ ka bɔ kulu la, Yezu ye nin gɛlɛya u ma, ko : « Aw ye ko min ye, aw kana o lakali mɔgɔ si ye sani Mɔgɔ Denkɛ ka kunun ka bɔ suw cɛ la.»
10 Kalandenw ye a ɲininka, ko : «Mun dun na sɛbɛnnikɛlaw bɛ a fɔ ko Eli ka kan ka na fɔlɔ?»
11 Yezu ye u jaabi, ko : «Eli kɔni bɛ na ani a na fɛn bɛɛ bila u cogo la kokura. 12 O la, ne bɛ a fɔ aw ye ko Eli nana ka ban yɛrɛ ani u ma a dɔn, nka u ye a kɛ u sago ye.
Mɔgɔ Denkɛ fana bɛna tɔɔrɔ ten u fɛ. »
13 Kalandenw ye a dɔn o de la ko a tun bɛ ka Zan Batisi de kofɔ u ye.
Binnibanatɔ jinɛtɔlama kɛnɛyali
14 U setuma jama ma, cɛ dɔ gɛrɛla Yezu la ka a ɲɔngiri a kɔrɔ, ko : 15 « Matigi, makari ne den na katugu binnibana bɛ a la, tɔɔrɔ bɛ a kan kosɛbɛ, bawo senɲɛ caman a bɛ bin tasuma ni ji la.
16 Ne ye a jira i ka kalandenw la, olu ma se ka a kɛnɛya. »
17 Yezu ye kuma ta, ko : «Aw bi mɔgɔ dulenw ni dannabaliw, ne na to aw fɛ fo tuma jumɛn?
Aw ye na ni a ye. »
18 Yezu ye kankari da jinɛ ye, o bɔra den na ani den kɛnɛyara o yɔrɔnin kelen na.
19 O kɛlen, kalandenw ye u madon Yezu la u dan na ka a fɔ a ye : « Mun kosɔn anw ma se ka jinɛ nin gɛn ?»
20 A ko u ma : «O sabu ye aw ka dannadɔgɔya de ye.
Tiyɛn na, ne bɛ a fɔ aw ye, danna min bɛ aw la ni o tun bɛ iko mutaridikisɛ, aw na a fɔ kulu nin ye : I terun ka bɔ yan ni ka taa yen fɛ ani o tun na a terun ka taa yen. Ani foyi tɛna aw kɛɲɛ. [21] Nka nin Sitanɛ sifaya tɛ se ka gɛn aladeli ani sundon kɔ. »
22 Ka u lajɛlen to Galile jamana na, Yezu ko a ka kalandenw ma : « Mɔgɔ Denkɛ bɛna don mɔgɔw bolo; 23 olu bɛna a faga ani o tile sabanan, a na kunun ka bɔ suw cɛ la.»
U dusu kasira kosɛbɛ.
Yezu ni Alabatosoba musakawari
24 Yezu ni a kalandenw selen Kafaranawɔmu dugu kɔnɔ, Alabatosobaw musakawari minɛbagaw ye u madon Piyɛri la ka a fɔ, ko : « Aw ka karamɔgɔ tɛ musakawari bɔ wa?»
25 A ko : «Ɔwɔ».
Piyɛri donnen so kɔnɔ, Yezu kɔnna a ma, ko : « Simɔn, e miiri ye jumɛn ye?
Diyɛn masakɛw bɛ Alabatosoba musakawari wali nisɔngɔ bɔ jɔnni kun, u denw kun wali dunanw ?»
26 Piyɛri ye jaabili kɛ, ko : « Dunanw kun.» Yezu ko a ma : « O kama, denw sen tɛ a la.
27 Nka walasa an kana u kunnatiyɛn, taa bada la ka dolen fili; i na jɛgɛ fɔlɔ min minɛ, o da waga; i na warikisɛ kelen sɔrɔ yen. I ka o ta ka o di u ma, ne ni e ta ye. » 2. Jɔnni ye bɛɛ la mɔgɔba ye ? I ɲɛ kelentigi ka don Sankolow Masaya la, o ka fisa i ma ni i ɲɛfilatigi fililen ye jahanama tasuma na. »
18
1 O tuma na, Yezu ka kalandenw ye u madon a la ka a ɲininka, ko : « Sankolow Masaya la, jɔnni ka bon ni tɔw bɛɛ ye?»
2 O la, Yezu ye denmisɛn dɔ wele ka o jɔ u cɛ la 3 ani ka a fɔ u ye : «Tiyɛn na, ne bɛ a fɔ aw ye, ni aw ma yɛlɛma ka kɛ iko denmisɛnw, aw tɛna don Sankolow Masaya la.
4 Nka mɔgɔ min bɛ a yɛrɛ majigin ka kɛ iko nin denmisɛn, o tigi ka bon ni tɔw bɛɛ ye Sankolow Masaya la.
Ɲɛjiralijugu ani kunnatiyɛnni
5 « Mɔgɔ min bɛ nin denmisɛn ɲɔgɔn ladon ne tɔgɔ kosɔn, o tigi bɛ ne ladon.
6 Mɔgɔ min bɛ denmisɛn ninnu dɔ la kelen kunnatiyɛn, min ka fisa o tigi ma, o ye ka wugu siri o kan na ani ka o fili kɔgɔji dunba kɔnɔ !
7 Kunnatiyɛnnikow kosɔn, bɔnɛ bɛ diyɛn ye !
Waajibi don kunnatiyɛnni ka kɛ. Nka kunnatiyɛnni bɛ bɔ mɔgɔ min na, bɔnɛ bɛ o tigi ye!
8 « Ni i bolo wali i sen de bɛ i bila kunnatiyɛnni na, u tigɛ ka u fili yɔrɔjan; i bolokelentigi wali i senkelentigi ka don Sankolow Masaya la, o ka fisa i ma i bolofilatigi wali i senfilatigi fililen ye tasuma banbali la.
9 Ni i ɲɛ de bɛ i bila kunnatiyɛnni na, a wɔgɔbɛ ka a fili yɔrɔjan, i ɲɛkelentigi ka don Sankolow Masaya la, o ka fisa i ma ni i ɲɛfilatigi fililen ye jahanama tasuma na. » Saga tununnen ntalen
10 « Aw ka aw yɛrɛ kɔlɔsi walasa aw kana nin denmisɛnw si kelen jaasi. Ne kɔni bɛ a fɔ aw ye, ko : Ne Fa min bɛ Sankolow la, u ka mɛlɛkɛw bɛ o ɲɛ kɔrɔ tuma bɛɛ. »
12 «Aw miiri ye jumɛn ye nin na? Ni saga kɛmɛ bɛ mɔgɔ dɔ fɛ, ni o la kelen tununna, a fɔ o tɛna u tɔ bi kɔnɔntɔn ni kɔnɔntɔn to kulu la ka taa tununnen ɲini?
13 Ni a sera ka o ye, tiyɛn na, ne bɛ a fɔ aw ye, o kelen yeli ɲagali ka bon a fɛ ka tɛmɛn saga tununbali bi kɔnɔntɔn ni kɔnɔntɔn kan.
14 O cogo la, aw Fa min bɛ Sankolow la, o sago tɛ hali nin denmisɛnw dɔ la kelen ka tunun. »
Balima latilencogo
15 «Ni i balima ye hakɛ dɔ kɛ, taa a yɔrɔ ka kuma a fɛ i kelen ni a kelen ka a filiyɔrɔ jira a la.
Ni a ye i kan lamɛn, i balima kɛra i jɛɲɔgɔn ye sira ɲuman kan.
16 Ni a ma i kan lamɛn, mɔgɔ kelen wali mɔgɔ fila fara i yɛrɛ kan walasa koɲɛ ka ladilan seere fila wali saba ɲɛ kɔrɔ.
17 Ni a banna ka olu lamɛn tugun, i ka koɲɛ lase Jamasenu ma.
Ni a ma sɔn ka Jamasenu kan lamɛn, i ka a jate iko aladɔnbali wali faamawariminɛnaw dɔ.
18 « Tiyɛn na, ne bɛ a fɔ aw ye, ko : Aw mana fɛn o fɛn siri diyɛn na, o sirilen na kɛ Sankolow la; ani aw mana fɛn o fɛn foni diyɛn na, o foninen na kɛ Sankolow la.»
Jamajɛdelili fanga
19 « Ɔwɔ, tiyɛn na ne bɛ a fɔ aw ye, ni aw fila bɛnna dugukolo kan ka fɛn o fɛn ɲini, aw na o sɔrɔ ne Fa fɛ min bɛ Sankolow la.
20 Katugu ni mɔgɔ fila wali saba bɛ u dalajɛ ne tɔgɔ la dugukolo kan, ne bɛ yen u cɛ ma. »
Maganna hinɛbali ntalen
21 Piyɛri ye a madon Yezu la ka a ɲininka, ko : « Matigi, ni ne balimakɛ donna ne gasi la, ne ka kan ka yafa a ma senɲɛ joli ?
Fɔ senɲɛ wolonwula wa ?»
22 Yezu ye a jaabi : « Ne tɛ a fɔ i ye ko senɲɛ wolonwula dɛ, nka senɲɛ wolonwula sigiyɔrɔma bi wolonwula.
23 « Bawo, Sankolow Masaya koɲɛw bɔlen bɛ masakɛ dɔ ka wale fɛ, masakɛ min sago kɛra ka jate bɔ a ka magannaw fɛ.
24 A ye jatebɔli daminɛ tuma min, u ye mɔgɔ kelen lase a ma a ka sanukuru belebeleba tan juru tun bɛ min na.
25 Katugu cɛ in tun tɛ se ka juru in sara, masakɛ ko a ka feere, a ni a muso ni a denw ani a bolofɛnw bɛɛ, jurusara kama.
26 O la sa, maganna in ye a ɲɔngiri ka a kun biri ka a fɔ : “I muɲu ne kɔrɔ, ne na i ka juruw bɛɛ sara i ye.”
27 Hinɛ kosɔn, maganna nin makɛ ye a labila ka taa ka a ka juruw to a ye.
28 Nka, maganna in bɔra minkɛ a makɛ ka so, a ni a tɔɲɔgɔn dɔ kunbɛnna, a ka warijɛ gana kɛmɛ juru tun bɛ min na. A ye o kan cɛ, ko: “N ka juru sara!”
29 A tɔɲɔgɔn nin ye a ɲɔngiri ka a deli, ko: “I muɲu ne kɔrɔ, ne na i ka juruw sara i ye.”
30 Nka a ma sɔn, a taara a tɔɲɔgɔn datugu kaso la fɔ o ka a ka juru bɛɛ sara a ye tuma min.
31 A tɔɲɔgɔnw dɔwɛrɛ ye o ye minkɛ, olu dusu kasira kosɛbɛ ani olu taara koɲɛ bɛɛ lakali u makɛ ye.
32 O la sa, Makɛ ye maganna in wele ni ka a fɔ a ye: “Magannajugu o! Ne tun ye i ka juruw bɛɛ to i ye, i ka madelili kosɔn. 33 I fana tun man kan ka makari i tɔɲɔgɔn na, iko ne makarila i la cogo min na wa?”
34 Makɛ diminenba ye maganna nin don a ɲɛganbagaw bolo fɔ a ka juruw bɛɛ sara tuma min.
35 Ne Fa min bɛ Sankolow la, o na aw minɛ o cogo kelen na, ni aw kelen-kelen tɛ yafa aw balima ma aw dusukun bɛɛ la. »
19
Furusako
1 A kɛra ko Yezu tilalen kɔ o kuma na, a bɔra Galile jamana na ka taa Zide jamana kɔnɔ, Zurudɛn baji kɔ fɛ.
2 Jama ye a nɔminɛ. Ani o yɔrɔ la, a ye u kɛnɛya.
3 Fariziyɛn dɔw ye u madon Yezu la ka a kɔrɔbɔ. U ye a ɲininka, ko: «Cɛ bɛ se ka a muso bila kun bɛɛ la wa? »
4 Yezu ye u jaabi, ko: «Aw ma sɛbɛn senu kalan wa? Ko diyɛn datuma, Ala ye mɔgɔ da cɛ ani muso. 5 Ko o de kosɔn: Cɛ na a fa ni a ba bila ka i nɔrɔ a muso la; u fila lajɛlen tɛna kɛ fɛn wɛrɛ ye fɛn kelen pe kɔ.
6 O cogo la, u tɛ fɛn fila ye tugun nka fɛn kelen pe.
Ni a bɛ ten, Ala ye minnu lajɛ ka kɛ kelen ye, mɔgɔ kana o fara ka bɔ ɲɔgɔn na! »
7 Fariziyɛnw ko : «Mun na Moyizi dun ye a kɛ ci ye ko furusasɛbɛn ka di sani cɛ ka a muso bila?»
8 Yezu ye u jaabi, ko : «Aw ka dusukungɛlɛya de ye a to Moyizi sɔnna aw ka aw musow furu sa. Nka diyɛn jujɔtuma, a tun tɛ ten.
9 O de kosɔn, ne bɛ a fɔ aw ye, ko: Ni min bɛ a muso furu sa “ni jatɔya sababu tɛ” ka dɔwɛrɛ ladon, o tigi bɛ kakalaya de kɛ. »
Furukɛbaliya
10 Yezu ka kalandenw ko a ma: «Ni cɛ ka kan ka nin kɛ a muso fan fɛ, nafa tɛ furu kɛli la. »
11 A ye u jaabi : «Mɔgɔ bɛɛ tɛ o kuma faamu fo ni a dira minnu ma.
12 Mɔgɔ dɔw ni cɛya ma bangin; dɔw ka cɛya bɔra u la mɔgɔ bolo fɛ; dɔw ye a ɲini ka kɛ ten Sankolow Masaya nɔ fɛ.
Min bɛ se ka nin kuma faamu, o ka a faamu!»
Yezu bɛ denmisɛnw barika
13 O kɔ, denmisɛnw lasera Yezu ma walasa a ka a bolo da u kan ka Ala deli u ye. Nka kalandenw tun bɛ a fɛ ka u bali.
14 Yezu ko u ma : « Aw ka a to denmisɛnw ka na ne yɔrɔ, aw kana u bali, katugu Sankolow Masaya ye u bɔɲɔgɔnkow de ta ye.»
15 A ye a bolo da u kan, o kɔ, a taara ka bɔ o yɔrɔ la.
Yezu ni kamalen nafolotigi
16 A filɛ kamalen dɔ ye a madon Yezu la ka nin fɔ a ye : « Karamɔgɔ, ne ka kan ka koɲuman jumɛn kɛ walasa ne ka balo banbali sɔrɔ?»
17 Yezu ko a ma : «Mun na i bɛ ne ɲininka ɲuman ko la?
Ɲuman ye kelen pe ye!
Ka don balo banbali la, ni o ko bɛ i ye, i ka ciw fɔlenw tiimɛ. »
18 A ko Yezu ye: «Ci jumɛn ni jumɛn? »
Yezu ko: «I kana mɔgɔ faga, i kana kakalaya kɛ, i kana sonyali kɛ, i kana seerejuguya kɛ. 19 I ka i fa ni i ba bonya. I ka i tɔɲɔgɔn kanu iko i yɛrɛ. »
20 Kamalen ko a ma: «Ne ye o ciw bɛɛ matarafa kabini ne denmisɛnnama; ne tɔ ye ka mun kɛ hali sa? »
21 Yezu ye a jaabi, ko : «Ni i bɛ a fɛ ka kɛ mɔgɔ dafalen ye, taa, fɛn o fɛn bɛ i bolo, i ka o bɛɛ feere ka o di faantanw ma. Ani nafoloba na kɛ i ye Sankolow la. O kɔ, i ka na ka tugu ne na. »
22 O kuma mɛnnen a fɛ, kamalen ɲɛnasisilenba taara, katugu nafoloba de tun bɛ a bolo.
Nafoloko farati
23 Yezu ye i kan to a ka kalandenw ma: «Ne bɛ a fɔ aw ye ko nafolotigi don man di Sankolow Masaya la.
24 Ɲaamɛ donni misɛliwo fɛ, o ka nɔgɔn ni nafolotigi donni ye Sankolow Masaya la. »
25 Kalandenw ye o mɛn minkɛ, u kabakoyara ani u tun bɛ a fɔ : «Jɔnni dun na se ka kisi sa?»
26 Yezu ye a ɲɛ jɔ u la, ka a fɔ : «Mɔgɔw baliko don nka Ala baliko tɛ yen.»
Kalanden kaariyalen sara
27 O tuma na, Piyɛri ye kuma ta ka a fɔ Yezu ye: «A filɛ, anw ye an bolofɛn bɛɛ bila ka tugu e la! An niyɔrɔ dun na kɛ mun ye? »
28 Yezu ko u ma : «Tiyɛn na, ne bɛ a fɔ aw ye, ko : Aw minnu tugura ne na, nin diyɛn in mana bayɛlɛma tuma min, aw fana na sigi sigilan tan ni fila kan ka Isirayɛli ka sibolo tan ni fila mɔgɔw kiri tigɛ.
29 Mɔgɔ o mɔgɔ mana a ka du bila ne Tɔgɔ kosɔn, wali a balimakɛw, wali a balimamusow, wali a fa, wali a ba, wali a muso, wali a denw, wali a ka forow, o tigi na olu ɲɔgɔn kɛmɛ sɔrɔ ani a na balo banbali tigiya kɛ.
30 «Mɔgɔ fɔlɔw caman na kɛ kɔsaw ye, ani mɔgɔ kɔsaw caman na kɛ fɔlɔw ye. »
20
Ɛrɛzɛnforo baarakɛlaw
1 «Sankolow Masaya bɔlen bɛ forotigi dɔ ka wale fɛ. Forotigi in bɔra sɔgɔmada joona fɛ walasa ka cikɛlaw dɔw ta ka bila a ka ɛrɛzɛnforo la.
2 A ni cikɛlaw bɛnna minkɛ warijɛ gana kelen kan tile sara ye, a ye u bila ka taa a ka ɛrɛzɛnforo la.
3 A bɔlen sɔgɔma tile waati kɔnɔntɔnnan fan fɛ, a ye cintan dɔw jɔlen ye dugu fɛrɛ la. 4 A ko olu ma: “Aw fana ka taa ne ka ɛrɛzɛnforo la ani aw ka kan ni min ye, ne na o di aw ma”.
5 Olu taara.
A bɔra tugun tilegan fɛ, ani wulatile waati sabanan fan fɛ. A ye min kɛ senɲɛ tɔw la, a ye o ɲɔgɔn kɛ.
6 Wulatile waati duurunan fan fɛ, a bɔlen tugun, a ye dɔwɛrɛw jɔlen sɔrɔ yɔrɔ kelen in na. A ko olu ma: “Mun na aw jɔlen tora yan tile mumɛ kɔnɔ ka a sɔrɔ aw tɛ baara la?”
7 U ye a jaabi, ko: “Katugu mɔgɔ si ma anw ta”.
A ko olu ma: “Aw fana ka taa ne ka ɛrɛzɛnforo la”.
8 Tilebinda fɛ, forotigi ye a fɔ a ka koɲɛnabɔla ye: “Cikɛlaw wele, ka sara di u ma, ka a daminɛ kɔsalamɔgɔw la ka a laban fɔlɔw la”.
9 Minnu tun ye baara daminɛ wulatile waati duurunan fan fɛ, olu kelen-kelen ye warijɛ gana kelen sɔrɔ.
10 A da selen fɔlɔw ma, a kɛra olu kɔnɔ ko u ta na caya. Nka, u fana kelen-kelen ye warijɛ gana kelen sɔrɔ.
11 O minɛtɔ, u tun bɛ ka dajukɔrɔkuma fɔ forotigi ma, 12 ko: “Kɔsalamɔgɔ ninnu ye waati kelen dama kɛ. E dun ye u ni anw kɛnyɛ, an minnu ye tile sɛgɛn ni a funteni muɲu !”
13 Forotigi ye u dɔ la kelen jaabi, ko : “N teri, ne ma i tɔɲɔ fewu. A fɔ ne ni e ma bɛn warijɛ gana kelen kan ?
14 Min ye e ta ye, o ta ka taa.
Ne de sago bɛ ka i ta ɲɔgɔn di kɔsalamɔgɔ in ma. 15 A fɔ jo tɛ ne bolo ka ne sago kɛ ne ka nafolo la ? Walima e ta ye ɲɛngoya de ye, katugu ne ka ɲi ?”
16 O cogo la, kɔsalamɔgɔw na kɛ fɔlɔw ye ani fɔlɔw na kɛ kɔsaw ye. Welelenw kɔni ka ca nka latɔmɔnenw tɛ bɛrɛ ye. »
Yezu saya ni a kununni sudaliko sabanan
17 Ka a masɔrɔ Yezu tun ka kan ka yɛlɛn ka taa Zerusalɛmu, a ye a ka kalanden tan ni fila ta a fɛ u dan na. 18 Sira fɛ a ko u ma : « Anw yɛlɛntɔ filɛ Zerusalɛmu, ani Mɔgɔ Denkɛ na don sɔnnikɛla kuntigiw ni sɛbɛnnikɛlaw bolo. Olu na kiri bin a kan ka a fagali latigɛ, 19 ka a don siyaw bolo walasa olu ka yɛlɛ bɔ a la ka a biri gɛɲɛ kɔrɔ ani ka a gengen kuruwa kan. Nka tile sabanan don, a na kunun ka bɔ suw cɛ la. »
20 O tuma, Zebede denw ba gɛrɛla Yezu la a ni a denkɛw ; a ye a majigin ka fɛn ɲini a fɛ.
21 Yezu ko a ma : « I bɛ mun fɛ?»
A ye a jaabi : « A fɔ ko i ka Masaya mara kɔnɔ ne denkɛ fila ninnu ka sigi, kelen i kinin fɛ, kelen i numa fɛ. »
22 Yezu ko : « Aw bɛ fɛn min ɲini, aw tɛ o dɔn.
Ne ka kan ka minfɛn min min, aw bɛ se ka o min wa ?»
U ko : « Anw bɛ se !»
23 A ko u ma : « Ne ka kan ka minfɛn min min, aw kɔni na o min; nka ka sigi ne kinin wali ne numa fɛ, ne tɛ o latigɛbaga ye.
Ne Fa ye o labɛn minnu kama, o na kɛ olu de ye. »
24 Kalanden tɔ tan ye o mɛn minkɛ, olu dimina balimakɛ fila ninnu kɔrɔ.
25 Nka Yezu ye u wele a yɔrɔ, ka a fɔ: «Aw ye a dɔn ko siyaw bara, kuntigiw bɛ u ka fanga jira ani mɔgɔbaw bɛ u ka setigiya jira.
26 O tɛna kɛ o cogo la aw cɛ la. Nka aw la, min bɛ a fɛ ka kɛ mɔgɔba ye, o ka kɛ aw magoɲɛbaga ye. 27 Ani aw cɛ la, min bɛ a fɛ ka kɛ ɲɛmɔgɔ ye, o ka kɛ aw ka jɔn ye.
28 O cogo la, Mɔgɔ Denkɛ ma na walasa mɔgɔw ka u magan a ye, nka a nana walasa ka a magan mɔgɔw ye ani ka a ni di ka kɛ jama kunmabɔli sara ye. »
Fiyentɔ fila ɲɛ yɛlɛli Zeriko
29 U bɔtuma Zeriko dugu kɔnɔ, jamakuluba ye a nɔminɛ.
30 Fiyentɔ fila sigilen tun bɛ sirada la. Olu ye a mɛn minkɛ ko Yezu tɛmɛntɔ don, olu pɛrɛnna, ko : « Matigi, Dawidi den, makari an na!»
31 Jama tun bɛ ka u kɔrɔfɔ walasa u ka u makun; nka u ye dɔ fara pɛrɛnni kan, ko : «Matigi, Dawidi den, makari an na!»
32 Yezu ye a jɔ ka u wele ani ka a fɔ u ye : «Aw bɛ a fɛ ne ka mun kɛ aw ye?»
33 U ko a ma : «Matigi, an ɲɛw ka yɛlɛ!»
34 U hinɛ donna Yezu la, o ye a bolo maga u ɲɛw la ani o yɔrɔnin na, u ye yeli kɛ ani u ye a nɔminɛ.
21
Cidenmasa Yezu donni Zerusalɛmu
1 U surunyatɔ Zerusalɛmu duguba la, Yezu ni a ka kalandenw sera Bɛtifaze, dugunin min tun sigilen bɛ Oliwujiritu kulu kɛrɛda la. O tuma, Yezu ye a ka kalanden fila ci, ko: 2 «Aw ka taa aw ɲɛfɛdugu nin na. Aw na falimuso dɔ sirilen ye min den bɛ a da fɛ. Aw ka a foni ka na ni u ye ne yɔrɔ.
3 Ni mɔgɔ ye aw ɲininka, aw ka o tigi jaabi, ko : “Matigi mago bɛ u la ani ko a na u kɔlasegin joona”. »
4 Koɲɛ kɛra ten walasa kira tun ye min fɔ o ka dagun, ko : 5 Aw ka a fɔ Siyɔn denmuso ye : A flɛ, i ka masakɛ bɛ na i yɔrɔ ni sabali ye. A sigilen bɛ falimuso dɔ kan, o ni a den gerennin: Bagan donitala wolodennin kɔni!
6 Kalandenw taara ani u ye a kɛ iko Yezu tun ye a fɔ u ye cogo min.
7 U nana ni falimuso ni a den ye ka u ka finiw da olu kɔ la ka Yezu sigi falimuso kan.
8 Jama min tun bɛ yen, o mɔgɔ caman ye u ka finiw fɛnsɛn sira kan. Dɔw tun bɛ jiribolow kari ka sira fan bɛɛ masiri ni olu ye.
9 Yezu ɲɛfɛjama ni a kɔfɛjama tun bɛ pɛrɛn ka a fɔ, ko: « Hosanna Dawidi Den ye!
Min bɛ na Matigi Tɔgɔ la, o ka tanu!
Hosanna san fɛ !»
10 Yezu donna Zerusalɛmu minkɛ, dugumɔgɔw bɛɛ girin-girinna ka na nbɛdaw la.
U tun bɛ ɲɔgɔn ɲininka, ko : « Cɛ nin ye jɔnni ye?» 11 Ani a nɔfɛjama tun bɛ jaabili kɛ, ko : «Kira Yezu don ka bɔ Galile mara kɔnɔ, Nazarɛti dugu la.»
Feerelikɛlaw gɛnni ka bɔ Alabatosoba kɔnɔ
12 Yezu donna Alabatosoba kɔnɔ ani minnu tun bɛ ka feereli ni sanni kɛ yen a ye olu gɛn. Warifalennaw ka minɛnsigilan, ntubanninfeerelaw ka sigilanw, a ye olu dafiri.
13 A ko u ma: «A sɛbɛnnen bɛ, ko: Ne ka so na wele Alabatoso.
Nka aw kɔni, aw ye o kɛ binnkannikɛlaw dogoyɔrɔ ye. »
14 Fiyentɔw ani senkelen dɔw ye u magɛrɛ a la Alabatosoba kɔnɔ, a ye olu kɛnɛya.
15 A ka dakabanakow yelen u fɛ ani denmisɛnw pɛrɛntɔ Alabatosoba kɔnɔ ka a fɔ: «Hosanna Dawidi den ye! »
Sɔnnikɛla kuntigiw ani sɛbɛnnikɛlaw dusu fitinɛna 16 ka a fɔ a ye: «Ninnu bɛ ka min fɔ, e tulo bɛ o la wa?»
Yezu ko u ma: «Ɔwɔ! Aw ma nin kuma sɛbɛnnen kalan wa, ko denmisɛnw ni sinmindenw dalakuma, i ye o kɛ i tanunikan ye? »
17 A ye u to o yɔrɔ la ka bɔ dugu kɔnɔ ka taa Betani.
18 Sɔgɔmada joona fɛ, Yezu kɔsegintɔ ka na duguba kɔnɔ, kɔngɔ ye a minɛ.
19 A ye torosun dɔ ye sirada la, a ye a magɛrɛ o la ani a ye furabuluw dɔrɔn sɔrɔ o la.
A ko o ma: «I tɛna den kɛ tun abada! »
Torosun jara o yɔrɔnin kelen na.
20 O ko yelen u fɛ, kalandenw kabakoyara ani u ko: «Nin torosun jara cogo di yɔrɔnin kelen? »
21 Yezu ye u jaabi, ko : «Tiyɛn na, ne bɛ a fɔ aw ye : Ni dannaya bɛ aw la ani ni aw tɛ siga-siga fana, ne ye min kɛ torosun in na, aw tɛna dan o ɲɔgɔn dɔrɔn ma. Nka, hali ni aw ye a fɔ kulu in ma ko: “Wuli ka bɔ yan ani ka i fili kɔgɔji kɔnɔ”, o na kɛ.
22 Ani aw mana fɛn o fɛn ɲini ni dannaya ye, aladeli kɔnɔ, aw na o sɔrɔ. »
Yezu ka setigiya
23 Yezu donnen Alabatosoba kɔnɔ, sɔnnikɛla kuntigiw ni jama mɔgɔkɔrɔw sera a ma ka a to mɔgɔw kalanni na. U ko: «E bɛ nin kow kɛ ka da se jumɛn kan, jɔnni ye o se di i ma? »
24 Yezu ye u jaabi, ko : «Ne fana bɛ aw ɲininka fɛn kelen na; ni aw ye o fɔ ne ye, o tuma ne bɛ nin kow kɛ ni se min ye, ne na o fɔ aw ye.
25 Zan ka batɛmu tun bɛ bɔ yɔrɔ jumɛn?
San fɛ wa, mɔgɔw de la? »
U ye a fɔ u yɛrɛ kɔnɔ, ko: «Ni anw ko: “San fɛ”, a na a fɔ anw ye: “Mun na aw dun ma da a la?”
26 Ni anw ko: “Mɔgɔw la”, anw bɛ siran jama ɲɛ katugu bɛɛ tun bɛ Zan jate kira de ye. »
27 U ye Yezu jaabi, ko : «Anw tɛ o dɔn.»
A yɛrɛ fana ko u ma : « Ne bɛ nin kow kɛ ni se min ye ne fana tɛ o fɔ aw ye.»
Denkɛ fila ntalen
28 «Aw miiri ye jumɛn ye nin na?
Denkɛ fila tun bɛ cɛ dɔ fɛ.
A sera denkɛ fɔlɔ ma ka a fɔ a ye: “N den, taa baara kɛ bi ne ka ɛrɛzɛnforo la!”
29 O ye a jaabi, ko: “Ne tɛ a fɛ ka taa”. Nka o tilara ka nimisa ni ka taa foro la.
30 Fa gɛrɛla denkɛ filanan na ka ci kelen in fɔ o ye. O ye a jaabi, ko: “Ɔnhɔn, baba!” Nka o ma taa foro la.
31 Den fila ninnu na sa, jɔnni ye fa sago kɛ? »
U ye a jaabi: «Denkɛ fɔlɔ.»
Yezu ko u ma: «Faamawariminɛnaw ni muso minnu bɛ jɛnɛya kɛ, olu na don aw ɲɛ Ala ka Masaya mara kɔnɔ.
32 Zan sera aw ma ni tilennenya ye, nka aw ma da a la. Faamawariminɛnaw ni kakalamuso, olu kɔni dara a la. Aw ye o ye aw ɲɛ la. Nka o bɛɛ ni a ta, aw ma nimisa ka da a la. »
Ɛrɛzɛnsɛnɛna mɔgɔfagalaw
33 «Aw ka aw tulo majɔ ntalen in na.
Cɛ dɔ tun ye forobelebeletigi ye. A ye ɛrɛzɛnsunw turu foro in kɔnɔ k'o yɔrɔ sinsan. Ani ɛrɛzɛnden mɔlenw bɛ cɔnkɔn dingɛn min kɔnɔ, a ye o kelen sen. A ye gɛlɛ kelen jɔ fana. O kɔ, a ye ɛrɛzɛnforo in kalifa sɛnɛkɛla dɔw ma ani a taara dugutaa la.
34 Ɛrɛzɛnden mɔlenw tigɛtuma sera minkɛ, a ye a ka magannaw bila ka taa sɛnɛkɛlaw yɔrɔ walasa ka ɛrɛzɛnforo kuntɔnɔ sɔrɔ.
35 Nka sɛnɛkɛlaw ye magannaw minɛ, ka kelen bugɔ, ka kelen faga, ka sabanan bon ni kabakuru ye.
36 Forotigi ye maganna wɛrɛw ci kokura minnu tun ka ca ni fɔlɔw ye. Nka olu fana ni fɔlɔw minɛna cogo kelen na sɛnɛkɛlaw fɛ.
37 A laban na, forotigi ye a yɛrɛ denkɛ bila ka taa u yɔrɔ. A ye a fɔ a yɛrɛ kɔnɔ, ko: “U na ne denkɛ kɔni bonya.”
38 Nka sɛnɛkɛlaw ye a denkɛ natɔ ye minkɛ, u ko ɲɔgɔn ye: “Min ka kan ka ciyɛn ta, o filɛ nin ye! Anw ka taa ɲɔgɔn fɛ ka a faga, o tuma ciyɛn na kɛ anw ta ye.”
39 U ye denkɛ in minɛ ka bɔ ni a ye ɛrɛzɛnforo kɔnɔ ani ka a faga.
40 Ayiwa sa! Ni ɛrɛzɛnforotigi nana, a na mun kɛ sɛnɛkɛla ninnu la? »
41 Mɔgɔw ye Yezu jaabi, ko: «A na mɔgɔjugu ninnu nijuguyafaga ani ka ɛrɛzɛnforo kalifa sɛnɛkɛla wɛrɛw ma minnu na ɛrɛzɛnforo tɔnɔ di a ma a waati jɔnjɔn na. »
42 Yezu ko u ma: «Aw ma nin kalan fɔlɔ sɛbɛn senu kɔnɔ wa? A sɛbɛnnen bɛ, ko: Sojɔlaw ye farakuru min fili, o de kɛra selekefara ye. Matigi ye o latigɛ ani o ye kabako ye an ɲɛkɔrɔ!
43 O de ye a to ne bɛ a fɔ aw ye, ko: Ala ka masaya na bɔɔsi aw la ka di siya wɛrɛ ma a na den min bolo!
[ 44 Mɔgɔ min mana bin o fara kan, o tigi kolo na kari; a mana bin mɔgɔ min kan, a na o tigi mɔɲɔnkɔ. »
45 Sɔnnikɛla kuntigiw ni Fariziyɛnw ye a ka ntalen ninnu lamɛn minkɛ, u ye a faamu ko a kan bɛ olu yɛrɛ de ma.
46 Ani u ye a ɲini ka a minɛ. Nka u siranna jama ɲɛ, katugu jama tun bɛ a minɛ kira ye.
22
Masakɛ denkɛ ka kɔɲɔ
1 Ani Yezu kumana u ye kokura ntalen na, 2 ko :« Sankolow Masaya bɔlen bɛ masakɛ dɔ fɛ min tun ye a denkɛ ka kɔɲɔ seli labɛn.
3 A ye a ka magannaw ci ka taa welelenw wele nka olu ma sɔn ka na.
4 A ye maganna wɛrɛw ci tugunni, ko : « Aw ka taa a fɔ welelenw ye : “Ne ka dumuni labɛnnen bɛ. Ne ka nturaw ni ne ka bagan tɔlɔlenw fagara. Fɛn bɛɛ labɛnnen bɛ. Aw ka na sa kɔɲɔdumuni na. ”
5 Nka welelenw ma o kuma jate ani u taara, dɔ a ka foro la, dɔ a ka jago la. 6 Tɔw ye magannaw minɛ ka olu nimatɔɔrɔ ka u faga.
7 Masakɛ dimina ka a ka kɛlɛbolow wuli ka taa mɔgɔfagala ninnu silatunun ani ka u ka dugu jeni.
8 O kɔ, a ye a fɔ a ka magannaw ye : “Kɔɲɔdumuni labɛnna nka welelenw tun man kan ni a ye.
9 Aw ka taa sirafaraw la. Ni aw ni mɔgɔ minnu kunbɛnna, aw ka olu wele ka na kɔɲɔdumuni na.”
10 Magannaw taara siraw fɛ. U ni mɔgɔ minnu kunbɛnna, u ye olu bɛɛ dalajɛ, jugumanw fara ɲumanw kan ani kɔɲɔso fara dumunikɛlaw la.
11 « Masakɛ donna ka dumunikɛlaw lajɛ. A ɲɛ dara cɛ dɔ kan kɔɲɔdulɔki tun tɛ min kan na.
12 A ko o ma : “N teri, e donna yan cogo di, ka a sɔrɔ kɔɲɔdulɔki tɛ i kan na ? ”
Cɛ in ma se ka kuma.
13 O la, masakɛ ko a ka magannaw ye : “Aw ka a senw ni a bolow siri ka a fili kɛnɛ ma dibi la, kasi ni ɲinɲimi na kɛ yɔrɔ min.”
14 Katugu welelenw ka ca, nka latɔmɔnenw tɛ bɛrɛ ye.
Nisɔngɔ saraliko
15 Fariziyɛnw taara ɲɔgɔn ye walasa ka Yezu minɛcogo ɲini a yɛrɛ dalakumaw la. 16 U ye u ka kalandenw ni Erɔdi nɔfɛmɔgɔw dɔw ci a ma ka nin fɔ a ye : « Karamɔgɔ, anw ye a dɔn ko i ye tiyɛnfɔla ye ani ko i bɛ mɔgɔw kalan Ala sira la tiyɛn yɛrɛ la. I tɛ mɔgɔlawoloma kɛ, katugu i tɛ mɔgɔ ɲɛda filɛ.
17 O la, e miiri ye jumɛn ye nin na : A ka kan wali a man kan ka nisɔngɔ sara Sezari ye ?»
18 Katugu Yezu tun bɛ u ka ŋaniyajuguya dɔn, a ko u ma : « Filankafow !
Mun na aw bɛ ne sɛgɛsɛgɛ ?
19 Aw bɛ nisɔngɔ sara ni warijɛkisɛ min ye, aw ka o dɔ jira ne na. »
U ye warijɛ gana kelen jira a la. » 20 A ko u ma : « Jɔnni ja ni jɔnni ka sɛbɛnnin ye nin ye?»
21 U ye a jaabi : «Sezari taw don.»
O la, a ko u ma : « Min ye Sezari ta ye, aw ka o di Sezari ma ani min ye Ala ta ye, aw ka o di Ala ma. »
22 U ye o mɛn minkɛ, u kabakoyara, u ye a to yen ka taa.
Suw kununniko
23 O don kelen, Sadɔkisiw minnu tun bɛ a fɔ ko suw tɛna kunun, olu dɔw nana Yezu sɛgɛrɛ ka a ɲininka, ko : 24 « Karamɔgɔ, Moyizi ye a fɔ, ko : Ni cɛ dɔ sara ka a sɔrɔ den tɛ a fɛ, o balimakɛ ka o cɛsamuso furu walasa ka den sɔrɔ a kɔrɔkɛ ye.
25 Balimakɛ wolonwula tun bɛ anw cɛ la.
Fɔlɔ min ye muso furu, o sara. Katugu a tun ma den sɔrɔ, a muso kɛra a dɔgɔkɛ ta ye.
26 U filanan ni u sabanan, fɔ ka se u wolonwulanan ma, u bɛɛ kɛra ten.
27 U bɛɛ salen kɔ, muso fana sara.
28 Ayiwa! Suw kunundon, muso in na kɛ u la jumɛn kelen muso ye? A kɔni sigira u kelen-kelen kun. »
29 Yezu ye u jaabi, ko : «Aw bɛ fili la, ka a masɔrɔ aw tɛ Sɛbɛnw ni Ala ka sebagaya faamu.
30 Suw kunundon, cɛ tɛ muso furu, muso tɛ sigi cɛ kun nka bɛɛ bɛ iko mɛlɛkɛw Sankolo la.
31 Ani suw kununniko la, Ala ye min fɔ aw ye, aw ma o kalan wa? Ko: 32 Ne ye Abrahamu ka Ala, Izaaki ka Ala ani Zakɔbu ka Ala ye.
Ala tɛ suw ka Ala ye, nka ɲɛnamaw ka Ala don. »
33 Jama ye o mɛn minkɛ, bɛɛ kabakoyara a ka kalan na.
Ci bɛɛ la belebele
34 Fariziyɛnw ye a mɛn minkɛ ko Yezu ye kuma ban Sadɔkisiw da, u ye u dalajɛ ka kɛ kulu kelen ye. 35 Ani u dɔ la kelen, [ min tun ye Jɛ sigikan dɔnbaga ye,] o ye Yezu ɲininka walasa ka a sɛgɛsɛgɛ: 36 «Karamɔgɔ, Jɛ sigikan na, ci jumɛn ka bon ni tɔw bɛɛ ye? »
37 Yezu ye a jaabi, ko: «I na Matigi Ala kanu i dusukun bɛɛ la, i ni bɛɛ la ani i hakili bɛɛ la: 38 O de ye ciw bɛɛ la belebele ni u fɔlɔ ye.
39 Filanan, min bɔlen bɛ fɔlɔ fɛ, o filɛ nin ye: I na i tɔɲɔgɔn kanu iko i yɛrɛ.
40 Jɛ sigikan ani kiraw ka kumaw bɛɛ dulonnen bɛ ci fila ninnu de la. »
Krista, Dawidi den ani a Matigi
41 Ka Fariziyɛnw lajɛlen to, Yezu ye u ɲininka, ko : 42 « Aw miiri ye mun ye Krista ko la ?
Jɔnni den don ?»
U ye a jaabi, ko : « Dawidi.»
43 Yezu ko u ma : «Mun dun na, Hakili Senu barika la, Dawidi sera ka a wele Matigi ni o ko : 44 Ne Matigi ye a fɔ Matigi ye, i sigi ne kininbolo fɛ fo ne ka i juguw don i senw kɔrɔ?
45 O la sa, ni Dawidi bɛ a wele ko Matigi, a ye o den ye cogo di ?»
46 Mɔgɔ si ma se ka a jaabi hali ni kuma kelen ye.
Ka a ta o don ma, mɔgɔ si ma farinya ka a ɲininka tugun.
23
1 Yezu ye a fɔ jama ni a ka kalandenw ye, ko : 2 « Sɛbɛnnikɛlaw ni Fariziyɛnw sigilen bɛ Moyizi ka sigilan de kan : 3 O de kosɔn, u mana fɛn o fɛn fɔ aw ye, aw ka o waleya ani ka o matarafa. Nka aw kana u ka walew ladege, katugu u bɛ min fɔ u yɛrɛw tɛ o kɛ.
4 U bɛ doni girinmanw siri ani ka olu da mɔgɔw kaman kan ; nka u yɛrɛ tɛ sɔn ka maga doni ninnu na ni u bolokɔni ye.
5 Yɛrɛjira bɛ u ka kow bɛɛ la.
U bɛ sɛbɛn belebelew siri u ten na ; ani dulɔki minnu bunsan ka jan, u bɛ olu de don.
6 Dumuniyɔrɔw la, mɔgɔbasigiyɔrɔw de ka di u ye. Alabatoso kɔnɔ, u sago bɛ ka bila tɔw ɲɛ. 7 Mɔgɔ ka u fo fɛrɛw la ani ka u wele Karamɔgɔ, o fana ka di u ye.
8 Aw kɔni, aw kana sɔn a ka fɔ aw ma Karamɔgɔ, katugu aw bɛɛ ye balimaw de ye ani karamɔgɔ kelen pe de bɛ aw fɛ min bɛ aw kalan.
9 Dugukolo kan, aw kana mɔgɔ si wele aw Fa, katugu Fa kelen pe de bɛ aw bolo, o min bɛ sankolo la.
10 Aw kana sɔn fana kuntigiw tɔgɔ ka da aw la, katugu kuntigi kelen pe de bɛ aw la ni o ye Krista ye.
11 Min jɔyɔrɔ ka bon aw cɛ la, o na kɛ tɔw ka jɔn ye.
12 Mɔgɔ min bɛ a yɛrɛ sankɔrɔta, o tigi na majigin ; min bɛ a yɛrɛ majigin, o tigi na sankɔrɔta. »
Dangalikan wolonwula
13 « Bɔnɛ bɛ aw ye, sɛbɛnnikɛlaw ani Fariziyɛnw, filankafow, katugu aw bɛ Sankolow Masaya datugu mɔgɔw ɲɛ ; aw yɛrɛ tɛ don a kɔnɔ ani minnu bɛ a fɛ ka don, aw bɛ olu bali ka don !
15 « Bɔnɛ bɛ aw ye, sɛbɛnnikɛlaw ani Fariziyɛnw, filankafow, katugu aw bɛ kɔgɔji ni dugukolo fan bɛɛ yaala walasa ka tuubidenkura kelen pe sɔrɔ, ni o kɛra tuma min, aw bɛ o kɛ jahanamamɔgɔ ye ka tɛmɛn aw yɛrɛ kan senɲɛ fila !
16 « Bɔnɛ bɛ aw ye, sirajirala fiyentɔw, aw bɛ a fɔ, ko : “Ni min ye i kali Yɔrɔ Senu na, o kalili tɛ minɛ ; nka ni min ye i kali Yɔrɔ Senu kɔnɔnasanu na, o kalili bɛ minɛ”.
17 Aw ye nalonmaw ni fiyentɔw de ye, bawo jumɛn ka bon jumɛn ye : Sanu wali Alabatoso, o min bɛ sanu kɛ fɛn senu ye ?
18 Aw bɛ a fɔ fana, ko : “Ni min bɛ a kali sɔnniyɔrɔ la, o kalili tɛ foyi ye ; nka ni min bɛ a kali sɔnnifɛn na min bɛ sɔnnibanbe kan, o kalili bɛ minɛ”.
19 Aw ye fiyentɔw de ye, bawo jumɛn ka fisa ni jumɛn ye : Sɔnnifɛn wa sɔnnibanbe, o min bɛ sɔnnifɛn kɛ senu ye ?
20 Mɔgɔ min kɔni bɛ a kali sɔnnibanbe la, o tigi bɛ a kali sɔnnibanbe ni a kanfɛnw bɛɛ la. 21 Ani mɔgɔ min bɛ a kali Alabatoso la, o tigi bɛ a kali Alabatosoba la ani min bɛ sigi a kɔnɔ. 22 Mɔgɔ min fana bɛ a kali sankolo la, o tigi bɛ a kali Ala ka masasigilan na ani min sigilen bɛ o kan.
23 « Bɔnɛ bɛ aw ye, sɛbɛnnikɛlaw ni Fariziyɛnw, filankafow, katugu aw bɛ nakɔfɛnmisɛnw bɛɛ jaka bɔ ka a sɔrɔ aw bannen bɛ ka Jɛ sigikan kobaw tiimɛ, ni olu ye tilennenya ni hinɛ ani kantigiya ye. O kɔni, o ni kɛli ka kan nka tɛmɛn man kan ka kɛ tɔw fana kan.
24 Sirajirala fiyentɔw, aw bɛ dimɔgɔnin sɛnsɛn ka bɔ aw minniji la, ka a sɔrɔ aw bɛ ɲaamɛ kunu !
25 « Bɔnɛ bɛ aw ye, sɛbɛnnikɛlaw ni Fariziyɛnw, filankafow, katugu aw bɛ minnifilen ni kunan kɔkanna ko ka a jɛ ka a sɔrɔ u kɔnɔna falen bɛ binnkannifɛnw ani nanbarafɛnw la.
26 Fariziyɛn fiyentɔ !
Minnifilen kɔnɔna ko ka a jɛ fɔlɔ walasa a kɔkanna fana ka saniya.
27 «Bɔnɛ bɛ aw ye, sɛbɛnnikɛlaw ni Fariziyɛnw, filankafow, katugu aw bɛ iko kaburuw munnen ka u jɛya; olu kɔkanna cɛ ka ɲi nka kɔnɔna falen bɛ kolo ni nɔgɔ sifaya bɛɛ la. 28 Aw fana bɛ ten kɛnɛ kan, mɔgɔw ɲɛ kɔrɔ aw ye laadirimɔgɔw ye, ka a sɔrɔ aw kɔnɔna falen bɛ filankafoya ni tilenbaliya la.
29 «Bɔnɛ bɛ aw ye, sɛbɛnnikɛlaw ni Fariziyɛnw, filankafow, katugu aw bɛ kiraw kaburuw labɛn ka u ɲɛ, ka laadirimɔgɔw kaburuw masiri, 30 aw bɛ a fɔ: “Ni an bɛnbaw tile tun kɛra anw ɲɛ na, anw tun tɛna u dɛmɛ ka kiraw faga”.
31 O la sa, aw bɛ seereya kɛ aw yɛrɛ kun kan, ko aw ye kiraw fagabagaw denw de ye.
32 Aw faw ka baara tɔ min tora, aw ka o dafa!
33 «Saw, fɔnfɔnninsiw, aw na se ka tila cogo di jahanama ɲɛgan na?
34 A filɛ, ne bɛna kiraw ani mɔgɔ hakilimaw ni mɔgɔ kalannenw ci aw ma. Aw na dɔw faga, ka u dɔw gengen jiri la. Aw na u dɔw biri gɛɲɛ kɔrɔ aw ka Alabatosow kɔnɔ. Aw na tɔw nɔgɛn dugu ni dugu. 35 O de ye a to, aw na ɲininka mɔgɔ jalakintanw joli ko la min bɔnna dugu ma, ka a ta mɔgɔ tilennen Abɛli joli ma fɔ ka se Zakari ta ma, Baraki den, aw ye min faga Alabatoso ni Sɔnnibanbe furancɛ la.
36 Tiyɛn na, ne bɛ a fɔ aw ye: Nin kow bɛɛ lajɛlen ɲankata na bin bimɔgɔw kan.
Yezu ka maɲumatɔkan Zerusalɛmu ko la
37 «E Zerusalɛmu, e Zerusalɛmu! Kira fagala, minnu cira i ma, e min bɛ olu bon ni kabakuru ye ka u faga! Senɲɛ joli, ne sago tun bɛ ka i denw dalajɛ iko syɛba bɛ a denw dalajɛ a kaman kɔrɔ cogo min! Nka aw ma sɔn!
38 A filɛ, aw ka so lankolon na to aw bolo.
39 Tiyɛn na, ne bɛ a fɔ aw ye, aw tɛna ne ye tugun fɔ don min aw na a fɔ, ko: Min bɛ na Matigi Tɔgɔ la, tanu bɛ o ye! »
24
1 Yezu bɔtɔ tun don Alabatosoba kɔnɔ, a ka kalandenw ye u madon a la ko a ka Alabatosoba jɔcogo ni a cɛɲa mafilɛ.
2 A ye kuma ta ka a fɔ u ye ko : «Aw ɲɛ bɛ nin bɛɛ la ?
Tiyɛn na, ne bɛ a fɔ aw ye ko farakuru sigilen tɛna to farakuru kan, u bɛɛ na bin. »
3 Ka Yezu sigilen to oliwusun kulu la, kalandenw gɛrɛla a la u dan na. U ko : «Nin kow kɛtuma fɔ anw ye ani e nali ni diyɛnnaban taamasyɛn.»
Tɔɔrɔyaw daminɛ
4 Yezu ye u jaabi, ko : «Aw ka aw kɔlɔsi walasa mɔgɔ si kana aw lafili.
5 Mɔgɔ caman kɔni bɛna u dantigɛ ne Tɔgɔ la ka a fɔ, ko : “Ne ye Krista ye.” Ani u na mɔgɔ caman lafili.
6 Aw tulo na don kɛlɛw kibaro la, ani kɛlɛw mankan na. Aw ka aw janto walasa aw hakili kana ɲagami, bawo ko ninnu ka kan ka kɛ waajibi la. Nka o tɛ kow bɛɛ laban ye fɔlɔ.
7 Siya na wuli siya kama, jamana na wuli jamana kama, kɔngɔ na kɛ, dugukolo na yɛrɛyɛrɛ yɔrɔ caman na.
8 Nin bɛɛ ye tɔɔrɔyakow daminɛ de ye iko muso jigintɔ ka tin.
9 O tuma, u na aw tɔɔrɔ ka aw faga. Ani jamana bɛɛ na aw juguya minɛ ne Tɔgɔ kosɔn.
10 O tuma na, mɔgɔ caman na kunnatiyɛn! Mɔgɔw na ɲɔgɔn don bolo la, ka ɲɔgɔn juguya minɛ.
11 Kira nanbaratɔw caman fana na wuli ka u jɔ ka mɔgɔ caman lafili, 12 ka a masɔrɔ juguya na bonya ka taa a fɛ, kanuya na dɔgɔya mɔgɔ caman dusukun na.
13 Nka mɔgɔ min jijalen mana to fo a laban na, o tigi na kisi.
14 Ala ka Masaya Kibaroduman nin, o welewele na da diyɛn fan bɛɛ fɛ, a na kɛ seere ye dannabaliw bɛɛ kun kan.
Ani o tuma, kow laban na se. »
Daga sigili Zerusalɛmu da la
15 « O tuma na, Kira Daniyɛli ye ko kolonjuguba min kofɔ, ni aw ye o ye tuma min na Yɔrɔ senu kɔnɔ, nin kuma kalanbaga ka o faamu.
16 O tuma minnu bɛ Zide jamana na, u ka boli ka taa kuluw la. 17 Min bɛ bili kan, o kana jigin ka taa a fɛn ta a ka so kɔnɔ. 18 Min bɛ foro la, o kana segin a kɔ a ka dulɔkiba tali kama.
19 Bɔnɛ bɛ muso kɔnɔmaw ni denbatigiw ye, o donw la.
20 Aw ka delili kɛ, walasa aw ka boli kana kɛ fonɛnɛtuma wali lafiyɛndon. »
21 Katugu dantɛmɛntɔɔrɔw kɔni na kɛ o tuma minnu ɲɔgɔn ma kɛ kabini diyɛn datuma fo ka se sisan ma ani minnu ɲɔgɔn tɛna kɛ.
22 Ni dɔ tun ma bɔ o donw jate la, mɔgɔ si tun tɛna kisi nka mɔgɔ latɔmɔnenw kosɔn, o donw na surunya.
23 O la sa, ni dɔ ko aw ma: “A filɛ Krista bɛ yan, wali a bɛ yen fɛ!” aw kana da o tigi la.
24 Krista nanbaratɔw ani Kira nanbaratɔw kɔni na wuli ka taamasyɛnbaw ni kobaw kɛ walasa ka a ɲini ka hali mɔgɔ latɔmɔnenw don fili la, ni o bɛ se ka kɛ.
25 A sudalen filɛ nin ye aw la!
Mɔgɔ Denkɛ dawulama nali
26 «Ni a fɔra aw ye: “A filɛ, A bɛ kungolankolon kɔnɔ” aw kana bɔ.
“A filɛ, a bɛ soɲɛkɔnɔ na”, aw kana da o la, 27 katugu sanyɛgɛyɛgɛ bɛ bɔ kɔrɔn fɛ ka yelenkun tilebin fɛ cogo min, Mɔgɔ Denkɛ nali na kɛ ten fana.
28 Sogosuw bɛ yɔrɔ min, dugaw na u lajɛ yen. »
29 «Dantɛmɛntɔɔrɔ donw tɛmɛnnen kɔ, tile na don dibi la; kalo tɛna yeelen bɔ tugun, dolow na bin ka bɔ san fɛ, sankolow sebagaya na lamaga.
30 O la, Mɔgɔ Denkɛ ka taamasyɛn na ye san fɛ. O tuma, siyaw bɛɛ na kasi. U na Mɔgɔ Denkɛ natɔ ye kabasenw kan.
31 A na a ka mɛlɛkɛw ci ni burukan ye. Olu na a ka mɔgɔ latɔmɔnenw lajɛ ka bɔ diyɛn kun naani na, kabini sankolo daminɛ fo a dan na. »
Torosun ntalen
32 «Aw ka nin ntalen lamɛn min dara torosun na.
Ni o bolow nugura ka furakɛnɛ bɔ, aw bɛ a dɔn ko samiyɛ surunyana.
33 O cogo la, aw fana, ni aw ye o kow ye, aw ka a dɔn ko Mɔgɔ Denkɛ nali surunyana, ko a bɛ da la ka ban.
34 Tiyɛn na, ne bɛ a fɔ aw ye: Bi mɔgɔ ninnu tɛna ban sani ko ninnu bɛɛ ka kɛ.
35 Sankolo ni dugukolo na tɛmɛn nka ne ka kumaw tɛna tɛmɛn.
36 Fɛn min ye o don ni o waati ko ye, mɔgɔ si tɛ o dɔn, hali Sankolow mɛlɛkɛw, hali Den yɛrɛ fo a Fa kelen pe. »
Matigi makɔnɔcogo
37 «A kɛra cogo min Nowe tile la, Mɔgɔ Denkɛ nali na kɛ o cogo kelen na.
38 Nowe tile la, sani jahadijiba ka daminɛ, mɔgɔw tun bɛ dumuni kɛ, ka minni kɛ, ka furu kɛ fo Nowe donna kurunba kɔnɔ don min. 39 Mɔgɔw ma sɔmi foyi la fo jahadijiba nana tuma min ka u dun.
Mɔgɔ Denkɛ nali na kɛ o cogo kelen na.
40 Cɛ fila na sɔrɔ ɲɔgɔn fɛ foro la: Kelen na ta ka kelen to yen. 41 Muso fila na sɔrɔ ɲɔgɔn fɛ sili la wugu la: Kelen na minɛ ka tɔ kelen to yen.
42 O la sa, aw ka aw janto aw yɛrɛ la, katugu aw tɛ aw Matigi nadon dɔn. »
43 «Aw ye a dɔn tigitigi, ko sonyalikɛla bɛ na waati min na su fɛ, ni sotigi tun ye o dɔn, a tun na to a ɲɛ na walasa a ka so dɛnɛn kana sɔgɔ.
44 Aw fana, aw labɛnnen ka to tuma bɛɛ, katugu aw sigilen tɛ ni waati min ye, Mɔgɔ Denkɛ bɛ na o waati de la. »
Maganna kantigi
45 «Jɔnni dun ye maganna kantigi ni hakilima ye, min makɛ ye a sigi a ka dukɔnɔmɔgɔw kunna walasa a ka balo di olu ma o waati la?
46 O maganna kunna ka di, ni a kuntigi nana a sɔrɔ baara la ten!
47 Tiyɛn na, ne bɛ a fɔ aw ye: A na maganna in sigi a bolofɛn bɛɛ kunna.
48 Nka ni maganna jugu in ye a fɔ a yɛrɛ kɔnɔ, ko: “Ne makɛ mɛnna”, 49 ani ka a daminɛ ka a tɔɲɔgɔnw bugɔ, ka dumuni kɛ ani ka dɔlɔ min minkɛlabaw fɛ, 50 a makɛ bɛ na don na ani waati la a tɛ min dɔn; 51 o na a gɛn ka a ni filankafow bila yɔrɔ kelen na, kasi ni ɲinɲimi bɛ kɛ yɔrɔ min.»
25
Npogotigi tan ka ntalen
1 «Sankolow Masaya koɲɛw na kɛ iko npogotigi tan ka wale minnu ye u ka fitinɛdagaw ta ka taa kɔɲɔcɛ kunbɛnni na.
2 Duuru tun ye hakilintanw ye, duuru tun ye hakilimaw ye.
3 Hakilintanw ye u ka fitinɛdagaw ta, nka u ma tulu ta u fɛ. 4 Hakilimaw kɔni ye u ka fitinɛdagaw ta ka tulu bila u ka tuluminɛnw kɔnɔ.
5 Kɔɲɔcɛ mɛnna ni a ma na minkɛ, u bɛɛ jingɔnna ka sunɔgɔ.
6 Dugutila fɛ, kulokan bɔra, ko: “Kɔɲɔcɛ filɛ!
Aw ka bɔ ka a kunbɛn!”
7 O la, npogotigi ninnu bɛɛ wulila ka u ka fitinɛdagaw labɛn.
8 Hakilintanw ko hakilimaw ye: “Aw ka an sɔn aw ka tulu dɔ la katugu an ka fitinɛw bɛ ɲini ka sa.”
9 Hakilimaw ye u jaabi, ko : “Tulu min bɛ anw bolo, o tɛna anw ni aw labɔ fewu. Aw ka taa jagokɛlaw yɔrɔ ka dɔ san aw yɛrɛ ye.”
10 Npogotigi hakilintanw taalen sanni na, kɔɲɔcɛ nana. Minnu labɛnnen tun don, olu donna a fɛ kɔɲɔso kɔnɔ ani da tugura.
11 O kɔ, npogotigi tɔw nana. U ko : “Matigi, Matigi, da yɛlɛ anw ye! ”
12 A ye u jaabi, ko : Tiyɛn na, ne bɛ a fɔ aw ye, ne tɛ aw dɔn”.
13 O de ye a to : Aw ka aw janto aw yɛrɛ la, katugu aw tɛ don ni waati dɔn. »
Sanukisɛ ntalen
14 « A bɛ iko cɛ dɔ taatɔ taama na, o ye a ka baaradenw wele ka a ka nafolo kalifa u ma.
15 A ye warijɛkisɛ duuru di kelen ma, ka fila di dɔwɛrɛ ma, ka kelen pe di sabanan ma, bɛɛ kelen-kelen ni a seko.
O kɔ a taara a ka taama na. 16 Warijɛkisɛ duuru dira min ma, o ye baara kɛ ni o ye ka duuru wɛrɛ sɔrɔ.
17 O cogo kelen na, filatigi fana ye fila wɛrɛ sɔrɔ.
18 Nka kelen pe tun dira min ma, o ye dingɛ sen ni ka a makɛ ka wari dogo yen.
19 Waati jan tɛmɛnnen, maganna makɛ nana, a ni u jɛra ka jate bɔ.
20 Warijɛkisɛ duuru tun dira min ma, o ye a madon a la ni warijɛkisɛ duuru wɛrɛ ye ka a fɔ a ye, ko: “I ye warijɛkisɛ duuru kalifa ne ma. A filɛ: Ne ye duuru wɛrɛ sɔrɔ ka a fara u kan.”
21 A makɛ ko a ye: “O bɛnna kosɛbɛ, maganna ɲuman ni kantigi! I kɛra kantigi ye ko dɔgɔmannin na, n bɛna koba kalifa i ma. I nisɔndiya i makɛ fɛ!”
22 O kɔ, warijɛkisɛ fila tun dira min ma, o ye a madon ka a fɔ: “Matigi, i ye warijɛkisɛ fila kalifa ne ma. A filɛ: Ne ye fila wɛrɛ sɔrɔ ka a fara u kan.”
23 A makɛ ko: “O bɛnna kosɛbɛ, maganna ɲuman ni kantigi! I kɛra kantigi ye ko dɔgɔmannin na, n bɛna koba kalifa i ma. I nisɔndiya i makɛ fɛ!”
24 O kɔ, warijɛkisɛ kelen pe dira min ma, o ye a madon ka a fɔ: “Matigi, ne tun bɛ a dɔn ko i ka kow ka gɛlɛn. I ma danni kɛ yɔrɔ min, i bɛ kanni kɛ yen. I ma serili kɛ yɔrɔ min, i bɛ cɛli kɛ yen.
25 Ne siranna ani ne taara i ka wari don dugukolo la. A filɛ nin ye. I ta ye min ye, o bɛ i bolo.”
26 A makɛ ye a jaabi: “Maganna jugu ni salabagatɔ!
I tun bɛ a dɔn ko ne bɛ kanni kɛ yɔrɔ la, ne ma danni kɛ yɔrɔ min. Ani ko ne bɛ sumankisɛw cɛ yɔrɔ la, ne ma serili kɛ yɔrɔ min.
27 O tuma, a tun ka kan i ka ne ka wari kalifa warimaraso dɔ la ani ne kɔseginnen tun na a ni a tɔnɔ sɔrɔ yen.
28 O la sa, warijɛkisɛ min bɛ a bolo, aw ka o minɛ a la ka o di warijɛkisɛ tantigi ma.
29 Fɛn caman bɛ min kɔni bolo, o na sɔn ani o na fa fo ka wasa. Nka fɛn bɛrɛ tɛ min bolo, hali ncininin min bɛ o bolo, o na bɔɔsi o la.
30 Nin maganna nafantan, aw ka o fili kɛnɛ ma, kasi ni ɲinɲimi na kɛ yɔrɔ min !”. »
Kiritigɛ laban koɲɛw
31 « Ni Mɔgɔ Denkɛ nana a ka nɔɔrɔ cɛ la ka mɛlɛkɛw bɛɛ to a da fɛ, a na sigi a ka masasigilan kan.
32 O tuma na siyaw bɛɛ na dalajɛ a ɲɛ kɔrɔ. A na mɔgɔw fara ka bɔ ɲɔgɔn na iko gɛnnikɛla bɛ sagaw ni baw fara ka bɔ ɲɔgɔn na cogo min.
33 A na sagaw bila a kinin fɛ ani baw a numa fɛ.
34 O la sa, masakɛ na a fɔ a kininfɛmɔgɔw ye : “Aw ka na ne Fa ka dubadenw! Masaya min labɛnna aw ye kabini diyɛn datuma, aw ka o ta ciyɛn ye.
35 Kɔngɔ kɔni tun bɛ ne na ani aw ye dumuni di ne ma. Minnɔgɔ tun bɛ ne na ani aw ye ji di ne ma. Ne tun ye dunan ye ani aw ye ne ladon. 36 Fɛɛrɛ tun bɛ ne na ani aw ye ne fɛɛrɛbɔ. Bana tun bɛ ne na ani aw taara bɔ ne ye. Ne tun bɛ kaso la ani aw sera fo ne ma !”
37 Mɔgɔ tilennenw na a jaabi : “Matigi, anw ye i kɔngɔtɔ ye tuma jumɛn… ? Ni anw ye dumuni di i ma. Anw ye e minnɔgɔtɔ ye min ni anw ye ji di i ma ? 38 Ka e dunannama ye ka i ladon ? Ka i fɛɛrɛtɔ ye ni anw ye i fɛɛrɛbɔ? 39 Ka i banabagatɔ ye, wali ka i ye kaso la… tuma jumɛn ka se i bara?”
40 Masakɛ na u jaabi: “Tiyɛn na, mɔgɔ dɔgɔmannin minnu filɛ nin ye, ani minnu ye ne balimaw ye, aw ye a kɛ olu ye senɲɛ o senɲɛ, aw ye a kɛ ne de ye.”
41 O tuma na a fɔ a numanfɛmɔgɔw ye: “Dangalenw, aw ka aw mabɔ ne na! Aw ka taa tasuma banbali la min labɛnna Sitanɛ ni a ka mɛlɛkɛw ye.
42 Kɔngɔ kɔni tun bɛ ne na ani aw ma dumuni di ne ma. Minnɔgɔ tun bɛ ne na ani aw ma ji di ne ma. 43 Ne tun ye dunan ye ani aw ma ne ladon. Fɛɛrɛ tun bɛ ne na ani aw ma ne fɛɛrɛbɔ. Bana tun bɛ ne na ani ne tun bɛ kaso la, nka aw ma taa bɔ ne ye.”
44 Olu fana na a jaabi, ko : “Matigi, anw ye i ye tuma jumɛn, ka kɔngɔ ni minnɔgɔ to i la, ka i fɛɛrɛtɔ to, ka i dunanma to, ka i banabagatɔ to wali ka i sɔrɔ kaso la ni anw ma anw mago don i la?”
45 A na u jaabi : “Tiyɛn na, mɔgɔ dɔgɔmannin minnu filɛ nin ye, senɲɛ o senɲɛ ni aw ma a kɛ olu ye, aw ma a kɛ ne yɛrɛ ye. ”
46 O tuma na, bɛɛ na taa i taayɔrɔ la : Mɔgɔjuguw, ɲɛgan banbali la ani mɔgɔ tilennenw, balo banbali la.»
26
Janfa sirili Yezu kama
1 A kɛra ko Yezu tilalen kɔ nin kalankumaw bɛɛ la, a ko a ka kalandenw ma : 2 «Aw bɛ a dɔn ko tile fila bi kɔ, Paki seli na kɛ. Mɔgɔ Denkɛ na don bolo la ka gengen kuruwa kan.»
3 O tuma, Sɔnnikɛla kuntigiw ni jama mɔgɔkɔrɔbaw ye ɲɔgɔn ye Sɔnnikɛlaw kuntigiba, min tɔgɔ tun ye Kayifu, o ka kube kɔnɔ. 4 U bɛnna a kan ko u ka Yezu kegunyaminɛ ani ka a faga.
5 Nka u tun bɛ a fɔ, ko : «A kana kɛ seli tuma walasa mankan kana wuli jama cɛ la.»
Tulu munni Betani
6 Ka Yezu to Bɛtani kunatɔ Simɔn ka so kɔnɔ, 7 muso dɔ gɛrɛla a la ni daganin farakoloma dɔ ye, sumadiyalan sɔngɔgɛlɛn tun bɛ min kɔnɔ. A ye o bɔn Yezu kunkolo kan ka o to dumuni na.
8 O yelen kalandenw fɛ, olu dimina ka a fɔ: «Nin tiyɛnni kun ye mun ye? 9 Nin kɔni tun bɛ se ka feere sɔngɔba la ka o wari di faantanw ma.»
10 Yezu ye o dɔn minkɛ, a ko u ma : «Aw bɛ muso in dusu kasi mun na?
A ye koɲumanba de kɛ ne ye.
11 Faantanw kɔni na kɛ aw cɛ la tuma bɛɛ; ne dun tɛna kɛ aw cɛ la tuma bɛɛ.
12 Nin muso ye sumadiyalan bɔn ne farikolo kan, a ye o kɛ ne su donni de kama.
13 Tiyɛn na, ne bɛ a fɔ aw ye, ko : Nin Kibaroduman in mana lakali diyɛn kɔnɔ yɔrɔ o yɔrɔ, min kɛlen filɛ nin ye, o fana na lakali ka mɔgɔw hakili jigin muso nin na.»
Zuda ka janfa
14 Yezu ka Tan ni fila dɔ la kelen, min tɔgɔ tun ye ko Zuda Isikariyɔti, o taara se Sɔnnikɛla kuntigiw ma 15 ka nin fɔ olu ye : «Aw sago bɛ ka mun di ne ma, ne na a don aw bolo?»
U ye warijɛkisɛ bi saba labila a ye.
16 Kabini o tuma, Zuda tun bɛ ka waati ɲuman ɲini ka a don bolo la.
Paki seli dumuni labɛnni
17 Buuru fununbali seli don fɔlɔ la, kalandenw sera Yezu ma ka nin fɔ a ye: «I sago bɛ anw ka Paki dumuni labɛn i ye yɔrɔ jumɛn?»
18 A ko u ma : «Aw ka taa dugu kɔnɔ karisa ka so ni ka nin fɔ a ye : “Karamɔgɔ ko : Ne ka waati surunyana. Ne bɛ a fɛ ka Paki dumuni kɛ e de ka so, ne ni ne ka kalandenw.”
» 19 U cira min na Yezu fɛ, kalandenw ye o kɛ ani u ye Paki labɛn.
Zuda ka janfa sudali
20 Tilebinda fɛ, Yezu ni Tan ni fila sigira dumuni kunna.
21 Ka u to dumuni na, a ko u ma : « Tiyɛn na, ne bɛ a fɔ aw ye, aw dɔ la kelen na ne don bolo la.»
22 U kɔnɔnafilila haali. Ani u ye a daminɛ u kelen-kelen ka a ɲininka: «Matigi, ne don wa? ».
23 A ye u jaabi : « Min ye a bolo don ne fɛ minɛn kɔnɔ, o de na ne don bolo la.
Mɔgɔ Denkɛ kɔni bɛ taa, 24 iko a sɛbɛnna a ko la cogo min. Nka, min bɛ Mɔgɔ Denkɛ don bolo la, bɔnɛ bɛ o tigi ye!
A banginbali tun ka to o tun na fisaya a ma !»
25 Zuda, min bɛna a don bolo la, o ye a kan to a ma, ko : «Karamɔgɔ, ne don wa?»
Yezu ye a jaabi : « I ye a fɔ!»
Ekarisi sakaraman sigili
26 Ka u to dumuni na, Yezu ye buuru ta ka dubaw da o kan, ka o tila-tila ani ka o di a ka kalandenw ma, ko : « Aw ka a ta ka a dun, nin ye ne fari ye. »
27 O kɔ, a ye minnifilen minɛ ka dubaw da o fana kan ani ka o di u ma, ko : «Aw bɛɛ ka dɔ min a la, 28 katugu nin ye ne joli ye, Jɛkura joli, min na bɔn jama kosɔn jurumuw kafarili kama.
29 Ne bɛ a fɔ aw ye, ko : Ka a ta bi ma, ne tɛna ɛrɛzɛnden ji min tugun fo don min ne na ɛrɛzɛnden jikura min aw fɛ ne Fa ka Masaya la. »
Piyɛri ka dalacɛli sudali
30 Tanuni dɔnkili dalen kɔ, u taara Oliwujiritu kulu la.
31 O yɔrɔ la, Yezu ko u ma : « Su in na, aw bɛɛ na kunnatiyɛn ne kosɔn, katugu a sɛbɛnnen bɛ ko : Ne na gɛnnikɛla gosi ani sagakulu na jɛnsɛn.
32 Nka ne mana kunun ka bɔ suw cɛ la tuma min, ne na aw kɔn Galile. »
33 Piyɛri ko a ma : «Hali ni bɛɛ kunnatiyɛnna e kosɔn, ne kɔni tɛna kunnatiyɛn abada.»
34 Yezu ko a ma : «Tiyɛn na, ne bɛ a fɔ i ye : Su in yɛrɛ la, sani donon ka kasi, i na a fɔ i da la senɲɛ saba ko i tɛ ne dɔn.»
35 Piyɛri ko a ma : «Hali ni ne ka kan ka sa de e fɛ, ne tɛna ne dalacɛ i la.»
Kalanden tɔw bɛɛ fana ye o ɲɔgɔn fɔ.
Zɛtisemani foro kɔnɔ
36 Yezu ni kalandenw sera foro dɔ kɔnɔ min tɔgɔ tun ye ko Zɛtisemani. Ani a ko u ma : « Aw ka aw sigi yan, ne bɛ taa yen fɛ ka delili kɛ.»
37 A ni Piyɛri ni Zebede denkɛ fila taara. O la sa, dusukasi ni kɔnɔnafiliba ye a sɔrɔ.
38 A ko u ma : « Ne dusu kasilen bɛ iko n ka sa. Aw ka to yan ka si ɲɛ na ne fɛ. »
39 A ye a mabɔ dɔɔnin ani ka a bin ka a ɲɛda biri dugu ma a delilikɛtɔ, ko : « N Fa, ni a bɛ se ka kɛ, nin minnifilen ka tɛmɛn ne kan!
Nka a kana to ne sago la, a ka to e ta de la. »
40 Yezu kɔseginna a ka kalanden saba yɔrɔ ka u sunɔgɔlen sɔrɔ. A ye a fɔ Piyɛri ye, ko: «Aw ma se ka to aw ɲɛ na ne fɛ hali ka waati kelen kɛ?
41 Aw ka to aw ɲɛ na ka delili kɛ walasa aw kana bin kɔrɔbɔli tuma. Hakili kɔni ka tɛli nka barika tɛ farisogo la. »
42 A taara kokura ka delili kɛ, ko : «N fa, ni minnifilen nin tɛ se ka tɛmɛn ka a sɔrɔ ne ma a min, e sago ka kɛ!»
43 A nana tugun kalandenw kɔrɔ ani a ye u sɔrɔ sunɔgɔ la, katugu u ɲɛwolo tun girinyana sa.
44 A ye u to yen ka segin a kɔ kokura. Ani a senɲɛ sabanan na, a ye delili kɛ ka segin kuma kelenw kan.
45 O kɔ, a nana kalandenw yɔrɔ, ka a fɔ u ye: «Aw ka tɛmɛn ni sunɔgɔ ye ani ka aw lafiya! Waati surunyalen filɛ, Mɔgɔ Denkɛ na don hakɛkɛlaw bolo waati min na.
46 Aw ka wuli anw ka taa! Min bɛ ne don bolo la, o selen ye nin ye. »
Yezu minɛni a juguw fɛ
47 Ka Yezu to kuma na hali sa, Zida, Tan ni fila dɔ la kelen, o nana. Jamakuluba tun bɛ a nɔ fɛ. Npanw ni berew tun bɛ u bolo. Sɔnnikɛla kuntigiw ani mɔgɔkɔrɔw tun ye u ci.
48 Yezu janfabaga tun ye nin taamasyɛn di u ma : « Ne mana min ɲɛda susu, o de don. Aw ka o minɛ. »
49 O yɔrɔnin bɛɛ a gɛrɛla Yezu la, ko : «Karamɔgɔ, ne bɛ i fo!» Ani a ye Yezu ɲɛda susu.
50 Yezu ko a ma : « N teri, i nana min kama, o kɛ.»
O la mɔgɔ tɔw gɛrɛla Yezu la ka u bolo da a kan ka a minɛ.
51 Yezu nɔfɛmɔgɔw dɔ la kelen ye a bolo mɔɔnɔbɔ ka a ka npan foori ka sɔnnikɛla kuntigi ka maganna gosi k'o tulo caron.
52 Yezu ko a ma : « I ka npan don a nɔ na, katugu minnu bɛ npan ta, olu na faga ni npan ye.
53 A bɛ e kɔnɔ ko ne tɛ se ka ne Fa deli min na mɛlɛkɛ kɛlɛbolo tan ni fila ci ne ma ka dɔ yɛrɛ fara o kan ?
54 O tuma na, sɛbɛn senuw na dagun cogo di, minnu bɛ a fɔ ko kow ka kan ka kɛ tan ?»
55 O la Yezu ko jama ma : «Ne ye binnkannikɛla ye sa wa, ni aw bɔra ni npan ani berew ye ne minɛni kama?
Don o don, ne tun sigilen bɛ Alabatosoba kɔnɔ ka mɔgɔw kalan ani aw ma ne minɛ.
56 Nka nin bɛɛ kɛra walasa kiraw ye min sɛbɛn o ka dagun. »
O tuma, kalandenw bɛɛ ye u kɔdon a la ka boli.
Yezu jɔli sɔnnikɛlaw kuntigiba ɲɛkɔrɔ
57 Minnu ye a minɛ, olu taara ni a ye Kayifu bara, min tun ye Sɔnnikɛla kuntigiw ye ani sɛbɛnnikɛlaw ni mɔgɔkɔrɔw tun ye u dalajɛ min ka so.
58 Piyɛri kɔni ye Yezu nɔminɛ ka a to yɔrɔjan fɔ ka se Sɔnnikɛla kuntigiw ka bulonda la. A donna ka a sigi magannaw fɛ walasa ka ko labancogo filɛ.
59 Sɔnnikɛla kuntigiw ani Kiribulonba bɛɛ, olu tun bɛ seerejuguyakuma ɲini Yezu kun kan walasa ka a bila saya la. 60 U ma sira sɔrɔ. O bɛɛ ni a ta, seerejugu caman tun bɔra kɛnɛ kan.
A laban na, 61 seerejugu fila nana ka a fɔ, ko : « Cɛ nin ye a fɔ ko : “Ne bɛ se ka Alabatoso ci ani ka a jɔ kokura tile saba kɔnɔ”.»
62 Sɔnnikɛla kuntigiw wulila, ko : «Ninnu bɛ u yɛrɛ kɛ kuma min seere ye ni ka o da i la, i tɛ foyi fɔ ka u jaabi wa?»
63 Nka Yezu ma kuma.
Sɔnnikɛlaw Kuntigiba ko a ye tugun : « Ala ɲɛnama yɛrɛ tɔgɔ la, a fɔ ne ye ni i ye Krista ye, Ala Den. »
64 Yezu ko a ma : «E de ye a fɔ dɛ!
Nka ne bɛ aw ladɔnniya ko sɔɔni aw na Mɔgɔ Denkɛ ye. A sigilen sebagaya bɛɛ tigi kininbolo fɛ ani a natɔ ka bɔ san fɛ kabasenw kan. »
65 O tuma Sɔnnikɛlaw kuntigi ye a yɛrɛ kannadulɔki fara, ko : « A ye kuma haramulen fɔ, anw mago bɛ seere la tun wa?
Aw bɔtɔ filɛ ka kuma haramulen mɛn aw tulo la !
66 Aw miiri ye mun ye nin kow la ?»
U ye jaabili kɛ, ko : « A ka kan ni saya ye!»
67 O la, u ye u daji tu a ɲɛda kan ka a bugɔ. 68 Dɔw ye tɛgɛ ci a tulo kɔrɔ, ko : « Krista, kiraya kɛ! Jɔnni kelen ye i bugɔ ?»
Piyɛri dalacɛli Yezu la
69 Piyɛri tun sigilen bɛ kɛnɛ ma dukɛnɛ na.
Magannamuso dɔ gɛrɛla a la, ko : « E fana tun bɛ Galileka Yezu fɛ!»
70 Piyɛri y'a dalacɛ bɛɛ ɲɛ na, ko : «I bɛ min fɔ, ne tɛ o dɔn.»
71 A taatɔ bulonda fan fɛ ka bɔyɔrɔ ɲini, magannamuso dɔwɛrɛ ye a ye. Ani o ko yenmɔgɔw ye : « Nin fana tun bɛ Nazarɛtika Yezu fɛ!»
72 Piyɛri ye a dalacɛ kokura ani ka a kali, ko : «Ne tɛ cɛ in dɔn!»
73 Waatinin o kɔ, minnu tun bɛ yɔrɔ kelen in na, olu gɛrɛla Piyɛri la, ko : «Tiyɛn yɛrɛ la, e ye mɔgɔ ninnu dɔ ye. Hali i kumacogo bɛ i janfa. »
74 O la Piyɛri ye a yɛrɛ ni madanga ka a kali, ko : «Ne tɛ cɛ in dɔn.»
O waati kelen na, donon kasira.
75 Ani Piyɛri hakili jiginna Yezu ka kuma fɔlen na, ko : « Sani donon ka kasi, i na i dalacɛ ne na senɲɛ saba.»
A bɔra kɛnɛ ma ani ka kasi ɲɛjikunan na.
27
Pilati ka masaso la
1 Sɔgɔmada selen, sɔnnikɛla kuntigiw bɛɛ ni jama mɔgɔkɔrɔw ye jɛ siri Yezu kama walasa ka a faga.
2 U ye a don juru la ka taa ni a ye ani ka a di jamanatigi Pilati ma.
Zida ka yɛrɛ faga
3 Zida, min tun ye a don bolo la, o ye a ye minkɛ ko u ye kiri bin Yezu kan, nimisa ye o minɛ. O taara walasa ka warijɛkisɛ bi saba ninnu segin sɔnnikɛla kuntigiw ni mɔgɔkɔrɔw ma ka a fɔ, ko : 4 « Ne ye hakɛ kɛ, ka a masɔrɔ ne ye mɔgɔ jalakintan don bolo la.»
U ko a ma:« Anw ka mun bɛ o la?
E de kunko don !»
5 A ye warijɛkisɛw fili Alabatosoba kɔnɔ ka bɔ ani ka taa a yɛrɛ dulon juru la.
6 Sɔnnikɛla kuntigiw ye o warijɛkisɛw ta, ko : « A dagalen tɛ an ka u bila saraka nafolo kan, katugu joli sɔngɔ don.»
7 U ye ɲɔgɔn ye minkɛ, u ye dagadilanna ka foro san ka kɛ dunanw sudonyɔrɔ ye.
8 O de ye a to, ka se fɔ bi ma, o foro bɛ wele ko “Joliforo”.
9 O cogo la kira Zeremi tun ye min fɔ, o dagunna, ko : « U ye warijɛkisɛ bisaba ninnu ta, Isirayɛlidenw tun ye minnu dantigɛ mɔgɔ feereta somɔgɔ ye. 10 Ani u ye wari nin don dagadilanna ka foro la, ka bɛn Matigi ka fɔlen ma ne ye. »
Yezu bɛ Pilati ɲɛkɔrɔ
11 U ye Yezu lajɔ minkɛ Pilati ɲɛ kɔrɔ, o ye a ɲininka : « I ye Zifuw ka Masakɛ ye wa?»
Yezu ye a kan to, ko : « E de ye a fɔ!»
12 Ka a sɔrɔ sɔnnikɛla kuntigiw ni mɔgɔkɔrɔw tun bɛ kuma ka a sen don, a ma olu jaabi cogo si la.
13 O tuma, Pilati ko a ma : « Ko minnu bɛ ka fɔ i kama, i tulo tɛ olu la wa?»
14 Nka Yezu ma a jaabi hali kumakan kelen na, fɔ jamanatigi kabakoyara kosɛbɛ.
15 O ye a sɔrɔ, san o san u ka seliba sen fɛ, jama tun mana kasolamɔgɔ min ɲini a fɛ, jamanatigi tun bɛ deli ka o bila u ye.
16 Kasolamɔgɔ tɔgɔ bɔlen dɔ tun bɛ yen o tuma, ko : “Barabasi”.
17 Jama ye a dalajɛ minkɛ, Pilati ko u ma : « Aw bɛ a fɛ ne ka jɔnni bila aw ye : Barabasi wa, wali Yezu min bɛ wele Krista ?»
18 A kɔni tun ye a dɔn ko u ye Yezu don bolo la ɲɛngoya kosɔn.
19 Ka Pilati sigilen to kiritigɛyɔrɔ la, a muso ye ci sama a ma, ko : « I kana i sen don nin mɔgɔ tilennen jalakili la, ka a masɔrɔ ne tɔɔrɔla kosɛbɛ sugo la a ko la. »
20 Sɔnnikɛla kuntigiw ni mɔgɔkɔrɔw ye jama kɔnɔnasu ko Barabasi ka bila, Yezu ka faga.
21 Jamanatigi ye u ɲininka, ko : « Mɔgɔ fila ninnu la, aw bɛ a fɛ ne ka jɔnni bila aw ye?»
U ko : « Barabasi!»
22 Pilati ye kuma ta tugun, ko : «Ne dun na mun kɛ Yezu la, min bɛ wele Krista?»
U bɛɛ ko : « A ka gengen jiri la!»
23 Pilati ko : «A ye kojugu jumɛn kɛ?»
Nka u tun bɛ kulo ka taa a fɛ, ko : « A ka gengen jiri la!»
24 Pilati ye a ye minkɛ ko ale tɛna se ka foyi kɛ ani ko wɔyɔ bɛ ka bonya ka taa a fɛ, a ye ji ta ka a tɛgɛ ko jama ɲɛ na, ka a fɔ: «Ne jɛlen bɛ jalakintan in joli ko la, aw yɛrɛw ka a ɲɛnabɔ!»
25 Jama bɛɛ ye jaabili kɛ, ko : «A joli ka kɛ anw kan ani an denw kan!»
26 O la, Pilati ye Barabasi bila u ye. Yezu gosilen kɔ ni gɛɲɛ ye, a ye o don u bolo walasa u ka a gengen.
Ŋɔnijala donni Yezu kun na
27 Jamanatigi ka kɛlɛdenw ye Yezu minɛ ka taa ni a ye u ka kɔlɔsiliyɔrɔ la dukɛnɛ na, ka u dalajɛ a kama.
28 U ye a ka finiw bɔ a la, ka dulɔkiba bilenman don a kan na, 29 ka ŋɔnibolo meleke ka kɛ masafugulan ye ka o coron a kun na, ka bɔbere di a ma a ka o minɛ a kininbolo la.
Ani u tun bɛ u ɲɔngiri a ɲɛ kɔrɔ ka yɛlɛ bɔ a la, ko : « Zifuw ka masakɛ, an bɛ i fo!»
30 U tun bɛ u daji tu a kan fana ka bɔbere minɛ a la ka a gosi ni o ye a kunkolo la.
31 U kɛlen kɔ ka yɛlɛ bɔ a ma, u ye dulɔkiba bɔ a kan na ka a yɛrɛ ka finiw don a la ka taa ni a ye gengenni kama.
Yezu gengenni kuruwajiri kan
32 U bɔtɔ dugu kɔnɔ, u ni Sirɛnika dɔ bɛnna ko Simɔn. U ye o diyagoya ka Yezu ka kuruwa ta.
33 U sera yɔrɔ dɔ la min tɔgɔ ye Gɔligɔta, min kɔrɔ ye “Kunkolokolo”. 34 U ye ɛrɛzɛndɔlɔ ni fɛn kunanman kolonsonnen di a ma. A ye o nɛnɛ nka a ma sɔn ka o min.
35 U ye a gengen minkɛ, u ye kala da a ka finiw kan ka olu tila u ni ɲɔgɔn cɛ.
36 Ani u ye u sigi ka a kɔlɔsi.
37 A fagakun min tun sɛbɛnna, u ye o bila a kunna, ko : « Nin ye Yezu ye, Zifuw ka masakɛ !»
38 U ye a ni binnkannikɛla fila gengen ɲɔgɔn fɛ, kelen a kinin fɛ, kelen a numa fɛ.
Yezu nenini
39 Mɔgɔ minnu tun bɛ tɛmɛn sira fɛ, olu tun bɛ a neni ka u kun firifiri, ko: 40 «E min bɛ Alabatoso ci ni ka a jɔ kokura tile saba kɔnɔ, i yɛrɛ kisi! Ni i ye Ala Den ye, jigin ka bɔ kuruwa kan !»
41 O cogo kelen na, sɔnnikɛla kuntigiw ni sɛbɛnnikɛlaw ani mɔgɔkɔrɔw, olu fana tun bɛ yɛlɛ bɔ a ma, ko : 42 «A ye dɔw kisi, ka a sɔrɔ a tɛ se ka a yɛrɛ kisi.
Ni a ye Isirayɛli Masakɛ ye, a ka jigin sisan ka bɔ kuruwa kan, o la anw na da a la.
43 A ye a jigi sɛmɛ Ala la: Ni a ko ka di Ala ye, o ka a bɔ bolo la sa!
A kɔni ye a fɔ: Ne ye Ala Den ye. »
44 Hali binnkannikɛlaw, a ni minnu tun gengenna ɲɔgɔn fɛ, olu tun bɛ a neni o cogo kelen na.
Yezu saya
45 Ka a ta waati wɔɔrɔnan na fɔ ka se waati kɔnɔntɔnnan ma, dibiba donna dugukolo yɔrɔ bɛɛ la.
46 Waati kɔnɔntɔnnan fan fɛ, Yezu pɛrɛnna kosɛbɛ, ko: «Eli, Eli, lamma sabakitani? ».
O kɔrɔ ye : « Ne ka Ala, ne ka Ala, mun na i ye ne bila?»
47 Minnu tun jɔlen bɛ o yɔrɔ la, olu ye a kulokan mɛn minkɛ, olu dɔw ko : «A filɛ ka kira Eli wele!»
48 O yɔrɔnin na, u dɔ la kelen bolila ka fu ta ka o su ɛrɛzɛnji kumunen na, ka o don bɔbere kun na, ka o di a ma walasa a ka o min.
49 Nka tɔw ko : «A to yen!
Anw ka a lajɛ ni Eli bɛ na ka a tila ka bɔ bolo la. »
50 Yezu pɛrɛnna kokura, o kɔ a ye a ni bila saya bolo.
51 A filɛ, Alabatosoba cɛtigɛfini farala fila ye, ka a daminɛ san fɛ fo dugu ma. Dugukolo yɛrɛyɛrɛla, faraw cɛcira. 52 Kaburuw fana dayɛlɛla. Mɔgɔ senu caman suw kununna. 53 Ani Yezu yɛrɛ kununnen kɔ, u bɔra kaburu la ka don dugu senu kɔnɔ, ka u yɛrɛ jira mɔgɔ caman na.
54 Kɛlɛcɛkɛmɛkuntigi ni Yezu kɔlɔsibaga tɔw, olu ye dugukolo yɛrɛyɛrɛtɔ ye minkɛ ani ko kɛlenw bɛɛ, u ja tigɛra kosɛbɛ. U ko : « Tiyɛn na, cɛ nin tun ye Ala Den ye!»
55 Muso caman jɔlen tun bɛ fana fɛ ka kow filɛ. U tun tugura Yezu la kabini Galile walasa ka a magow ɲɛ. 56 Magidala Mari tun bɛ olu cɛ la ani Zaki ni Zozɛfu ba Mari ani Zebede denkɛw ba.
Yezu su donni
57 Tilebinda fɛ, cɛ nafolotigi dɔ nana ka bɔ Arimati. A tɔgɔ ye ko “Zozɛfu”, ale fana tun kɛra Yezu ka kalanden dɔ ye.
58 A taara Pilati sɛgɛrɛ ka Yezu su ɲini.
Pilati ye ci jɔ ko su ka labila a ye.
59 Zozɛfu ye su ta ka a kasanke finikura la. 60 Ani a tun ye kaburukura min sen fara la a yɛrɛ ye, a ye Yezu su da o kɔnɔ. O kɔ, a ye fara belebele dɔ kolonkolon k'o bila kaburu da la.
61 Magidala Mari ani Mari tɔ kelen tun bɛ yen, u sigilen ka u ɲɛsin kaburu ma.
Yezu kaburu kɔlɔsiliko
62 Seli ɲɛsigidon tile binnen, sɔnnikɛla kuntigiw ani Fariziyɛnw ye ɲɔgɔn dalajɛ Pilati bara ka a fɔ a ye, 63 ko :« Makɛ, anw hakili jiginna ko ka a to balo la, mɔgɔkunmayɛlɛmala nin ko : “Tile sabanan don, ne na kunun”.
64 Ci fɔ ka kaburu kɔlɔsi fɔ tile saba, walasa a ka kalandenw kana na a su sonya ni ka a fɔ jama ye : “A kununna ka bɔ suw cɛ la.”
O nkalonkɔsa na girinya ka tɛmɛn fɔlɔ kan. »
65 Pilati ko u ma : « Kɛlɛdenw bɛ aw kɔrɔ. Aw ye taa ka kaburu kɔlɔsi aw yɛrɛ sago la. »
66 U taara. Ani u ye kaburu kɔlɔsiliko ɲɛnabɔ, ka taamasyɛn kɛ a da la ani ka kɛlɛdenw lasigi a da fɛ.
28
Kaburu lankolon
1 Sibiridon tɛmɛnnen, dɔgɔkun tile fɔlɔ dugujɛdafɛ, Magidala Mari ani Mari tɔ kelen dɔ in nana Yezu kaburu lajɛ.
2 A filɛ sa dugukolo yɛrɛyɛrɛla kosɛbɛ : Matigi ka mɛlɛkɛ jiginna ka bɔ san fɛ, ka kaburu datugu fara kolonkolon, ni ka a sigi o kan.
3 A ɲɛda tun bɛ yelenkun iko sanyegeru ani a kannafini tun jɛlen bɛ iko sanngomi similen.
4 O kow yelen kɛlɛdenw fɛ minnu tun bɛ ka kaburu kɔlɔsi, olu ja tigɛra haali fɔ ka u kirin iko suw.
5 Nka mɛlɛkɛ ye i kan to musow ma, ko : « Aw kɔni, aw kana siran! Ne ye a dɔn ko aw bɛ Yezu de ɲini min gengenna kuruwa kan.
6 A tɛ yan, a kununna ka bɔ suw cɛ la, iko a tun ye a fɔ cogo min.
Aw ka na a dayɔrɔ lajɛ. 7 Sisan sa, aw ka aw teliya ka taa ka a fɔ a ka kalandenw ye, ko : “A kununna ka bɔ suw cɛ la, ko a bɛ aw ɲɛ Galile mara la ani ko aw na a ye yen !”
Ne tun ka kan ka min fɔ aw ye, o filɛ o ye. »
8 Musow ye u mabɔ kaburu la joona, u yɛrɛyɛrɛbagatɔ ani u nisɔndiyalenba.
U bolila ka taa kibaro lase kalandenw ma.
9 A filɛ! Yezu nana u kunbɛn ni ka a fɔ u ye : « Aw ka aw ɲagali!».
U ye u madon a la, ka u ton a sen kan ani ka u da dugu ma a ɲɛ kɔrɔ.
10 O la Yezu ko u ma : « Aw kana siran, aw ka taa a fɔ ne balimaw ye ko u ka kan ka Galile mara sɛgɛrɛ; yen de, u na ne ye.»
11 Ka musow to sira kan, kaburu kɔlɔsibaga dɔw nana dugu kɔnɔ ka o ko kɛlenw bɛɛ lakali sɔnnikɛla kuntigiw ye.
12 Olu ni mɔgɔkɔrɔw kɛlen kɔ ka ɲɔgɔn ye, u ye a latigɛ ka wariba di kɛlɛdenw ma, 13 ka nin da o kan, ko : « Aw ka a fɔ, ko : “A ka kalandenw de nana su fɛ ka a su ta ka anw to sunɔgɔ la.”
14 Ni jamanatigi tulo donna o la, an yɛrɛw na a nɛgɛn walasa aw kana kunko sɔrɔ.»
15 Kɛlɛdenw ye wari minɛ ani u ye a kɛ iko a fɔra u ye cogo min. Koɲɛ lakalila nin cogo de la, ka jɛnsɛn Zifuw cɛ la fo ka na se bi ma.
16 Kalanden tan ni kelen taara Galile mara la ka yɛlɛn kulu la, Yezu tun ye min kofɔ u ye.
17 U ɲɛ dara a kan minkɛ, u ye u da dugu ma. Nka siga tun bɛ u dɔw la hali sa.
18 Yezu ye a magɛrɛ u la ka a fɔ u ye : « Se bɛɛ dira ne ma sankolo la ani dugukolo kan.
19 Aw ka taa ka siyaw bɛɛ kɛ ne ka kalandenw ye. Aw ka u ko, Fa ani Den ani Hakili Senu tɔgɔ la. 20 Ne ye ci minnu bila aw kan, aw ka u kalan olu bɛɛ tiimɛni la.
Ne ni aw bɛ ɲɔgɔn fɛ tuma bɛɛ fo ka taa diyɛn ban. »
Tɛmɛn tɛ se ka kɛ Ɛntɛrinɛti kan bilen hakɛsi la. 
Mɔgɔw bɛ ɲɔgɔn bɛn, jɛɲɔgɔnyaw bɛ daminɛ hakɛ bɛɛ la fan bɛɛ la jamanaw kɔnɔ, o bɛ kumaɲɔgɔnya kalanni diyagiya dɔw kan ɛntɛrinɛti kan walasa k’u ka jɛɲɔgɔnyaw sabati.
O ye Bubakary Karambe ta ye. Bubakary karambe ye Songhoka ye Badjagara marala Kilo 700 ani Bamakɔ cɛ Mali La. A sigilen bɛ Bamakɔ a mɛɛnna.
A bɛ dukɔnɔbaara la, a sen ka can kosɛbɛ sibɛri la walasa ka kumaɲɔgɔnya kalan ɛntɛrinɛti kan ani a teri malidenw cɛ minnu bɛ jamana kɔ kan ani a teri tubabu wɛrɛw, a ye minnu dɔn Bamakɔ n’u seginna ka taa u ka jamanaw na.
Walasa jɛ ka to ani a teri farasikaw, suwɛdikaw ni amerikikaw cɛ, Bubakary diyagoyalen don ka tɛmɛn ɛntɛrinɛti fɛ, nga a tɛ bɛrɛ dɔn o ko la, mɔgɔw b’a dɛmɛn k’a k’o magow dila.
O de y’a to n ye nin hakilina fallenfallen in k’a fɛ k’a ka magow dɔn kosɛbɛ ɛntɛrinɛti kan ani ni a bɛ fɛ Halisa An ma kɛ Hakilitigi ye Porozɛ k’a kalan (ProjetToujoursPasSages).
Bubakary Karambe:
«Bɛɛ ka kan k’a dɔn bi ko tɛmɛn tɛ se ka kɛ ɛntɛrinɛti kan .
Misali la, ne bɛ sɔn ka n ka ko nafama dɔw jɛ ni n ma se ɛntɛrinɛti la bawo ɛntɛrinɛti kan kumaɲɔgɔnya de ka di u bɛɛ ye.
Kunun n kɔrɔ, n bɔra ka kumaɲɔgɔnya dɔ jɔ dɔ k’a sabu kɛ n tɛ se n bila cogo la skype kan.
Ɛntɛrinɛti kan, n bɛ fɛ ka kumɲɔgɔnya kalan, wa n bɛ fɛ fana ka kunnafoni ɲininni kalan ani koɲɛɲinin kɛrɛnkɛrɛnnenya la tubabu dumuniw dilacogo.
N bɛ fɛ k’a dɔn fana sanni bɛ kɛ cogodi yɔrɔjan fɛ ɛntɛrinɛti kan.
N m’a dɔn n bɛ se ka Halisa An ma kɛ Hakilitigi ye hakilina tanu ka se hakɛ min ma bawo o de ye ko in yɛrɛ fura jɔnjɔn ye ka se maa caman ma.
An fɛ yan, maa caman tɛ ɛntɛrinɛti dɔn, a setɛ maa caman ye ka ɛntɛrinɛti kalan, olu bɛɛ b’u ka sababu ɲuman caman jɛ o sababu la.
Nɛ Halisa An ma kɛ hakilitigi ye Porozɛ, I n’a fɔ I y’a fɔ cogo min na, n’o de bɛ mɔgɔw kalan ɛntɛrinɛti la fu, o y’a bɛɛ fura ye.
Ne kɛra Halisa An ma kɛ Hakilitigi ye kalanden dɔ ye kaban bawo e de sababu la n sera ka dɔɔni dɔn ɛntɛrinɛti la nin tile damadɔ kɔnɔ.
Ne fɛ ɲɛtaa sinsin baara dɔ don. »
Dantigɛ
Bamananw ko : “nala y'a latigè, i yèrè ka muru d'a kan ra”.
Fasojama man'a ta kè munyu ye, k'a ka jyènlatigè to “latigè” ma, ka sebaaya kumaniya a ma, a sòrò na kè jyènlatigè la shèkili balabalaji ye!...
Sofilenya sarakamuru ka mèn bashu kan na, o ye ko fasojama galabu man kènè, a taasi man kènè, a jigi man kènè.
A dun tè kènèya abada k'a to kunmayèlèma ni komayèlèma jigitigèkòlòn kònò!...
Fasojama!
Latigèmasa min ka sebaaya ma dòn a ye, a hakili n'a jigi ma dun ka ban, u tè dun abada!...
Sabu, fatòw tè ban fasojama cè la, minnu ko an k'an sen da laada kolon ni jogo jugu kan, yani fasojama k'i ta kè a falidoni nyunni ye kudayi!...
O fatò jamalandiw ka cyèndakan do tè nin ye wa?
Shiyòrò ni dimi; Kafo ni daga; Kolamunyu; Koamunyu ni sentanya ; Jo ni nyangata; Magan ni lanògò; Faamubaliya ni miiri shu; kunmayèlèma ni komayèlèma ; Jyènlatigè ni shuya! Wa, kaari ni mònèbò; Mònèbò ni wasa! 
Jyènlatigè dan kelen!
Nin b'i la, jugu b'i la.
W'a bè da dònkili la ko: “n'i m'i nin ni jugu dòn, jyèn bè yèl'i la!...
Fasojama!
Min ka tèrèfè b'i la, a ko i k'i da k'i hakili latigè, a b'i ka jyènlatigè mumè wasa dlokiba tònò ka don i kan na.
A bè k'i ta i tègè ma k'i bolonkòninw kè taamashyèn ye, ko “i ma bolo-nkòninw ye?
Shi ni shi man kan; wa masa in ye dali kè, a ma kènyèni kè!... ”
siginyògòn fatokè in dun, sanjikòròwòshi, o bè k'a bolonkòniw kè jiginyògonya taamaseere ye, ko : “ bolonkòninden kelen tè bèlè ta!... ”
K'o fatòw kè jama jiginyògòn!....
walebaa
Dununba kumata
Bi ma duniya da, wa sini tɛna duniya ban.
A tuma ka jan kosɛbɛ, mɔgɔninfin ni kungosogo tun bɛ ɲɔgɔn sira bɔ.
Badenya sira ani teriya sira tun bɛ u ni ɲɔgɔn cɛ.
San dɔ kɛra, kungosogow ka sɛnɛfɛnw ma ɲa, k'a sabu kɛ u tun ye u ka jiri bɛɛ tigɛ : sanji ma na u fɛ yen.
Mɔgɔninfinw tun ye karana don u ka jiriw la o san kelen na.
Sanjiba nana olu fɛ yen, u ka sɛnɛfɛnw sabatira haali.
Sonsannin, n'a bɛ wele ko Jaason, o lafilila kojugu.
Sogow tɔɔrɔla kɔngɔ fɛ, hali u tɛ kɛta dɔn tugunni.
Se banna u ye pewu. U bɛ ka kelen kelen sa kɔngɔ fɛ.
Sonsannin ka kekun : bɛɛ b'o dɔn.
O de y'a to don dɔ, Jaason wilila ka se toro ma, ka i kanto :
N teri toro, kamalenkɔrɔba kɔnɔfɛɛrɛ mana ban don min, a bɛ sa o don.
Ni an ma dabali wɛrɛ tigɛ, kɔngɔ bɛ an bɛɛ bila Kolojɛbugu.
Toro y'a jaabi ko : - Kɔrɔ Jaason, ne bɛ i ka bila la su ani tile.
Hatɛ !
I ɲɛ bɛ dunun min na ne bolo, ni an sera ka ɲɔgɔn faamuya, an bɛ dumuni kɛ fo an sago ni an dɔngɔ.
Kɔrɔ sonsan, a ɲɛfɔ joona katuguni, bilakasuma tere man ɲi.
Wo bɛ dunun la, e b'i don wo fɛ, ka taga i da a kɔnɔ.
An bɛ taga sosenfilaninw fɛ yen.
Ne b'a fɔ u ye ko ɲɛnajɛ bɛ an bolo.
N b'a fɔ ko n ka dunun bɛ kuma.
N'o kɛra u bɛ dumuni sugu bɛɛ kɛ ka an fana.
An b'an fa tewu kɛrɛfɛ, ka sɔrɔ ka ɲɛnajɛ kɛ.
E yɛrɛ ka kan ka a tɔ faamuya sa.
Fo ka ɲa kɛ !
N'e ye dɔnkili da, ne b'a laminɛ.
Bɛɛ b'a fɔ ko i ka dunun kumana.
Tigicɔɔ !
I y'a faamuya kosɛbɛ !
O ko fɔra cogo min na, o kɛra ten.
Toro y'i kari baradunun kɔnɔ, ka t'i da o ju la tintintin.
Toro y'a sugusugu dunun kɔnɔ tuma min na, Jaason ye dɔnkili da, toro y'a laminɛ.
U y'u dege u ka ko la, fo k'u se kosɛbɛ.
Kɔrɔ Jaason y'a ka dunun ta ka dulon a kan na, ka sɔrɔ k'a kun da dugu fɔlɔ kan.
A sera o dugu soda la tuma min na, a y'a sɔrɔ dugumusow bɛ jibɔ la foroba kɔlɔnba la.
Olu ɲɛ dara sonsannin dununtigi kan tuma min na, u kabakoyara.
U dɔ la kelen y'i kanto :
Kabako segifa filɛ dɛrɛ!
Sonsannin dununtigi!
Jaason y'u jaabi ko :
Aw ma kabako ye fɔlɔ. Ne ka dunun bɛ mɔgɔkan fɔ.
Ni su kora bi, aw n'a latigɛ dɔn.
Aw ye dugutigi ka so yɔrɔ jira ne la fɔlɔ.
Muso kelen bilara ɲɛnajɛ dunan ɲɛ ka taga dugutigi ka so.
Kabini bulonda la, Jaason ye foli kɛ :
Dugutigi kunnandi, i ni wula !
Dugutigi dalen y'i kanto :
I danse !
I ni tagama !
Sonsannin donna bulon kɔnɔ tuma min na, dugutigi y'a ni dunun ye. A kabara ko :
Ne ɲɛkisɛ de bɛ ka nkalon tigɛ wa, ne hakili de bɛ fili la ?
Eh ! Dugutigi ɲuman !
I ɲɛkisɛ ye tiɲɛ fɔ, wa i hakili ma buluku.
Ne ni dunun sera i ka dugu kɔnɔ bi, ka na i n'i ka dugudenw ɲɛnajɛ.
N ma nin mɛn, n ma nin ye, i ma mɛn si la.
Sonsan dununtigi ?!
dugutigi kan don.
Sonsan y'a jaabi ko :
O tɛ kabako ye.
Ne ka dunun bɛ kuma, a bɛ mɔgɔkan fɔ.
Cɛnin wo, i tɛ sabali !
N'i ye ne ka dugu wili ka jɔ a sen kan, ni kisɛ ma ye jaba la i ka dunun ko la, i tɔgɔ ko mɔgɔ salen.
O bɛɛ kɔ, jaason ko ale sɔnna o ma, sabu ale nakun ye ɲɛnajɛ ye.
O yɔrɔnin kelen bɛɛ, dugutigi ye numu faseri bila, k'o ka don dugu kɔnɔ ka ɲɛnajɛdunan ko fɔ gatigiw ye.
Jaason kibaruya dara bɛɛ tulo kan.
Dugu kɔnɔ, kuma wɛrɛ tɛ fɔ tugun ni dunun ko in tɛ. A kibaruya kɛra ka dugu fa tewu.
O kosɔn, mɔgɔ kɔrɔtɔra su koli kɔrɔ.
Kɔrɔlen, ni ɲɛnajɛkɛladunanw jiginna dugu kɔnɔ, mɔgɔ bɛ dumuni bɔ ka taga d'u ma.
Dugumɔgɔ ye dumuni sugu bɛɛ dilan, ka taga o di sonsannin ma a jatigila la.
O y'a sɔrɔ u y'a bila dunanjiginso kɔnɔ.
Dumunidilaw y'u kɔdon yɔrɔ min na, sonsannin y'a fɔ toro ye k'o ka bɔ, u ka dumuni kɛ.
Toro bɔra a ka wonin fɛ.
U ye dumuni kɛ k'u fa tewu tuma min na, toro donna a ka bara kɔnɔ a nɔ na.
A kɛra o cogo la haali !
A kɛra o cogo la pɛtɛkɛlɛ !
Wa a tun ka kan ka kɛ ten para !
Bɛɛ b'a dɔn ko a kɛcogo ɲuman si tɛ nin bɔ.
Sani ka su ko, cɛmisɛnw ni npogotigiw ye fɛrɛkɛnɛ fura k'o jɛ.
Bilakorow ye kalamugumugu doni, k'o ton fɛrɛ fan kelen fɛ.
Musow y'u bolo lateliya, k'u ka sufɛdumuni mɔ k'a sɔrɔ tile ma bin.
Dugu kɔnɔ, baro wɛrɛ tɛ ka bɔ sonsannin ka dunun ko kɔ.
Ko duman mana dɔgɔda, mɔgɔ bɛ kɔrɔtɔ.
Nka bamanan ko : “Wagati dɔgɔdalen, se man ko”.
Su kolen, dumuniw kɛra wagati min na, dugutigi ye mɔgɔ bila ka taga a fɔ sonsannin ye ko ɲɛnajɛ bɔtuma surunyana, ko a ka labɛnw kɛ.
O y'a sɔrɔ fɛrɛkɛnɛ fara iko dakɔnɔni.
Cɛkɔrɔbaw, musokɔrɔbaw, cɛmisɛnw, bilakorow ani npogotigiw bɛɛ tun sera fɛrɛ la.
Donsow n'u ka marifa don, bilakorow n'u ka kalaw don, musow ni kolonkala don.
Ni sonsannin ka dunun ma se ka kuma, dugutigi ye yamariya di k'u k'a faga.
Sonsannin setuma fɛrɛ la, mɔgɔ y'u mɔsɔnmɔsɔn ka sira bila a ye.
A n'a ka dununba y'a jɔ fɛrɛ cɛmancɛ la. Kalamɔɲɔ kɛra tasuma la ka yeelen bonya.
Jaason y'a ka dunun bila a kan na, ka dunun fɔ ka bɛn ni dɔnkili ye :
Ne ka tukutukubara min filɛ, ne ka takataka min filɛ, ni bara ma mɔgɔninfinkan fɔ, dugudenw ka kuntigɛjuru bɛ n na.
Kabini o kɛra, toro y'a jaabi dunun kɔnɔ :
Tin !
Kin !
Njoo !
Ne bɛ mɔgɔkan fɔ !
Tin !
Kin !
Njoo !
Ne bɛ mɔgɔkan fɔ !
O kɛlen, jama nisɔndiyara, jama kabakoyara.
Dɔ jasiranna, dɔ dabali banna.
Dugutigi y'a fɔ sonsannin ye ko a ka ɲɛnajɛ ka di, ko su kelen tɛ u fara ɲɔgɔn na.
Sonsan ye su saba kɛ yen sogo ni basi kan, ka sɔrɔ ka tɛmɛ ka taga dugu wɛrɛ la, min kɔrɔtɔlen tun don k'a kɔnɔ.
Surukuba y'o kibaruya mɛn tuma min na, o ye kolikɛba dɔ koron k'o minɛ.
A y'a sugusugu a ka dununba wo fɛ ka sɔrɔ ka taga dugu dɔ la.
A sera tuma min na, a ko dugutigi ma :
A fɔ i dugudenw ye, ko u bɛɛ ka na ni basi, sogo, kini, dɛgɛ, ani dumuni duman caman ye.
Ni su kora, ne bɛ ɲɛnajɛ bɔ, ne ka dunun bɛ kuma.
Dugumɔgɔ ye dumuni duman sugu bɛɛ tobi, ka surukuba fana n'o ye.
Suruku y'o bɛɛ dun ka kolikɛba to bara kɔnɔ.
O tun bɛ to k'a kunkolo bɔ wonin fɛ, ka dununtigi nuguma lajɛ o bɛ ka sogo kunun.
Su kora tuma min na, dugutigi ye mɔgɔ bila ka surukuba weele ko ɲɛnajɛ bɔtuma sera.
Fɛrɛ kɔnɔ o wagati la, o y'a sɔrɔ dugumɔgɔw labɛnnen don ni marifaw, ani tamaw ni berekurunw ye.
U tun bɛnnen don a kan ko ni dunun ma se ka kuma, surukuba bɛ faga.
Dununfɔladunan y'i jɔ fɛrɛ cɛmancɛ la ka dɔnkili da :
Ne ka tukutukubara min filɛ, ne ka takataka min filɛ, ni bara ma mɔgɔninfinkan fɔ, dugudenw ka kuntigɛjuru bɛ n na.
Kolikɛba diminnen ma kuma.
Surukuba ko :
Aw ka sabali fɔlɔ.
Ne hakili bɔra ka kilisi fɔ bara la.
Ni o ma kɛ, a tɛ kuma.
U ye yamariya di surukuba ma, ko a k'o laada latilen.
A y'a biri, k'a kunkolo gɛrɛ bara wo la, ka dɔgɔdɔgɔninfɔ kolikɛ ye ko :
N'i ma donkili laminɛ, an bɛɛ bɛ kɛ su ye sisan.
Kolikɛba y'a jaabi ko :
N kɔni tɛ fosi fɔ, sabu ne nugu lankolon don.
Dugumɔgɔ ye ne faga o, dugumɔgɔ ma ne faga o, kɔngɔ bɛ ne faga.
N kɔrɔ suruku, i ka ko ye i bolo.
O kɛra yɔrɔ min na, surukuba ye dunun fili, k'i pan ko a bɛ jama cɛci ka boli.
O y'a sɔrɔ mɔgɔw sɔmina, u y'a bugo fo k'a faga.
Bara fililen cɛcira dingɛn dɔ kɛrɛfɛ, kolikɛba y'i kari o kɔnɔ.
N badenw, mɔgɔ kana taga sugu la ko i sinamuso tagara, wa dɔ bɛ to ka dɔ madege.
Bamanan ko : « Janfajuru fyɛku kojugu, a bɛ fereke i yɛrɛ kan la ».
BARAMUSO JUGU
nsiirin.
n ye a da nin de la.
nin muso nin dò, a ye galomuso ye.
a ye kònò ta.
a ko tin ye a minè.
a jiginna dencè.
muso nin jiginnen dencè, baramuso ye kurun ta ka taga o di tinkòròsigimusow ma.
musokòrònin ye kurun ta ka taga o di galomuso ma. a ye dennin ta, ka taga a di a baramuso ma ko baramuso wolola den nin na.
a tora ten.
ayiwa, galomuso a bè taga a ka nyòmugufyèyòrò.
kabini dennin ye ko dòn tuma min, den bè ŋunuma. a ba nana ka bò a ka mugufyèyòrò, a bè ŋunuma gurubaguruba ! ka bɔ́ sankaso san fè la ka na i gèrè ba nin na.
a bè ba nin sin ta ka a min.
baramuso bè girin ka bò san fè.
a bè a fò ko den di n ma, den di n ma.
a bè a ta ka yèlèn ni a ye san fè.
dennin bè kasi.
a bè taga ni a ye. a tagara ni a ye fo dennin bonyara.
a bonyara minkè, a ye nyòkalaso dila.
ayiwa, ni jònkè nana ni masakè ka so ye, a bè a ka nyòkalaso ta.
ayiwa, a ko : Bilali yo, Bilali yo !
ni i ye bin nin kè masaso nin kòrò, i ka dòònin kè n ta nin kòrò.
a ko : Mamadu Tarawele, Mamadu Tarawele, ko e ka so dun tè bin dun !
ne ka so dun tè bin dun ?
maaninfin dun bè kaba wolo ?
o ma kaba wolo.
ne ba dun ma kaba wolo sa.
ayiwa, a bè a ka so siri Bilali ka so kèrè fè.
tile o tile, ni Bilali ni a ka so nana, a bè a fò ten : Bilali yo, Bilali yo!
ni i ye bin nin kè masaso nin kòrò, i ka dòònin kè n ta nin kòrò.
a ko : Mamadu Tarawele, Mamadu Tarawele, ko e ka so dun tè bin dun !
ne ka so dun tè bin dun ?
maaninfin dun bè kaba wolo ?
o ma kaba wolo.
ne ba dun ma kaba wolo sa.
a tora ten ka to ten ka to ten, fo dò ye u kòlòsi.
don dò tilegan fè tuguni Bilali nana ni a ka so ye.
a ye a siri
a ko : Bilali yo, Bilali yo!
ni i ye bin nin kè masaso nin kòrò, i ka dòònin kè n ta nin kòrò.
a ko : Mamadu Tarawele, Mamadu Tarawele, ko e ka so dun tè bin dun !
ne ka so dun tè bin dun.
maaninfin dun bè kaba wolo ?
o ma kaba wolo.
ne ba dun ma kaba wolo sa.
dò tagara a fò dugumasa ye.
a ko n fa masa, n ba masa, fèn bè i ka dugu kònò, e ma o faamuya.
a ko ayiwa, baasi tè.
ko don dò tilegan fè, ni Bilali bè na ni so ye, ko i gèrè u la. mun bè fò yen, i bè a dòn.
ayiwa, tilegan fè, Bilali nana ni so ye.
Mamadu bolila.
a ko : Bilali yo, Bilali yo!
ni i ye bin nin kè masaso nin kòrò, i ka dòònin kè n ta nin kòrò.
a ko : Mamadu Tarawele, Mamadu Tarawele, ko e ka so dun tè bin dun.
ne ka so dun tè bin dun.
maaninfin dun bè kaba wolo ?
o ma kaba wolo.
ne ba nin dun ma kaba wolo.
dugumasa ye i kanto, a ko yoo !
jaa konya nin bè ten de.
a ko ne ye nin faamuya sa
dugumasa tagara a ye tabale gosi.
dugu bèe ye nyògòn dalajè.
Bilali ni a ka so nana tuguni.
Mamadu wulila : Bilali yo, Bilali yo !
n i ye bin nin kè masa so nin kòrò, i ka dòònin kè n ta nin kòrò.
a ko : Mamadu Tarawele, Mamadu Tarawele, ko e ka so dun tè bin dun.
ne ka so dun tè bin dun.
maaninfin dun bè kaba wolo ?
o ma kaba wolo.
ne ba dun ma kaba wolo sa.
ayiwa, o ye tinkòròmusow wele
a ko min ye nin kè, o tigi ka na a fò.
bèe nana, u bè a fò ne tè, ne tè, ne tè.
musonin ye a fò ko a galomuso wele.
e !
o bè taga n faga, o bè taga n faga.
aw kana n faga, ne ma ko kè.
a ko an tè i faga an bè i nyininka dòròn.
i ko, u ko e de ye nin den wolo ?
a ko ònhòn, ne de ye a wolo.
a ko ne de ye a wolo tuma min, o ye kurun ta ka a di n ma, ka den ta ka a di baramuso ma.
o ye den ta ka a di galomuso ma, ka galomuso bila san fè, ka baramuso jigin dugu kòrò.
kabini o rò, o de ye a bò dunya rò.
AMADU TARA
n ye n ka nsiirin nin da Amadu Tara la.
jamanatigi dò tun bè yen, muso kònòntò de tun bè a fè.
muso kònòntò bèè ye denkè kelen kelen wolo a ye. a denkè kelen kelen bèè fana tògò ye ko Amadu.
Amadu ninw, u ba tògò de tun bè da u kan ka u bò nyògòn na.
Amadu bèè ncinin tun ye denkè ninw bèè la dògònin o de tun ye Amadu Tara ye
o tun ye jamanatigi nin ka taramuso den ye.
jamanatigi nana bana a banana kosèbè fo ka a da so kònò yen.
a ye san caman kè, a tè taga yòrò si fo den ninw bèè nana kè kamalenkòrò ye.
u ye furaw bèè kè, a ma se ka kènèya.
bòn, denkè ninw tagara mògò nyini, mògò min bè se ka na a lajè, ni o ye a sòrò a bè sa wa a bè kènèya bana nin na.
cènin nana, a ye cèkòròba filè, a ye a fò u ye ko cèkòròba nin ko kòni, ko a ka bana nin juguyalen bè cogo min na, ko fèn kelen dòròn de bè se ka sòrò min bè se ka a kisi.
ko ni o kòni sòròla ka di a ma ko a bè kisi, ko mè ni o ma sòrò a ka gèlèn a ka balo.
ko fèn dò fana a sòròla a ka gèlèn kosèbè.
o tuma na, a ye fura nin sòròcogo fò cèkòròba ye
ko a bè sòrò ko ba dò de bè yen, ko jinèw ka ba do, ko dan tè ba nin na, ko mògò tè a fòlòyòrò ye, i bè taama fo ka sègèn, abada i tè a danyòrò ye
ko o ba nin cèmancè la, ko jirisun nin bè yen.
ko ni i sera ka jiri nin bulu sòrò ka na ni a ye, ko cèkòròba bè se ka furakè o la.
o tuma na cèkòròba fana ko ni Ala sònna ko ale ko ni o kòni bè a furakè ko o tuma na ko ale be kènèya ni Ala sònna.
o tuma na a ye denkè ninw bèè, a ye a denkè kònòntò ninw bèè wele ka u sigi ka kuma u fè.
ko u ye mògò nyini a ye, min bè a furakè sisan ko cè ye furakèli cogoya bèè fò, ko fura nin sòrò ka gèlèn
ko epi ko ni o ye a sòrò u ye ale den de ye, ni min bè sa de furanyini fè a ka sanin min bè balo o ka balo
ko u kònòntò bèè ka taga fura nin nyini, ko u kònòntò bèè ka taga
ko nin min seginna ka a sòrò fura ma na, ko a bè o den nin haramuya ka o gèn, ka a bè a ba fana gèn
ko u ka a filè u yèrè ni min ma sòn fana ko a bè o gèn, o ni a ba bèè.
o tuma den ninw bèè yèlènna u ka so kan, ka u ka tamaw ni u ka minènw ta.
u tagara, u tagara furanyiniyòrò la.
Amadu Tara ma taga
o tagara bò a ba kan, ka taga kuma nyèfò a ba ye.
ba fana ye kòòrimugu dò dila ka a di a ma,
ko u ka taga nyògòn fè, ko ni u sera yòrò la, ko ni u sera sira fila bènyòrò, ko a ka kòòri nin bila yen ko ka a lajè, ko ni kòòrimugu mana taga sira min fè, a ka taga o sira fè, ko o tuma ko a bè taga ko a ka taga o sira fè.
u tagara, Amadu Tara tagara fo a kunna tòw la minkè, u sera sira fila
sirafara yòrò nin na dòròn, a jòra ka bò a ka so kan, komi i n'a sòrò a bè nyègènè kè.
tòw tagara dòònin dòròn, o tuma a ye kòòrimugu nin bila.
kòòrimugu nin tagara sira min fè, o ni a kòròkèw tagara sira min fè, o tè kelen ye.
a kelen tagara o sira fè.
a tagara, a tagara, a ye tile caman taama, a tè bèn ni mògò ye, a tè dugu ye, a tè foyi ye kungo kolon gansan gansan.
a bè taga fo a tagara se ba belebele nin ma.
a sera yen fana, jiri tè yen, foyi tè yen, ba nin gansan i bè o dòròn de ye.
o tuma na, ni a ka so sera yen, a jiginna.
a jiginna dòròn, sègè dò nana ka na i jò a kòrò ka a yèrè kè mògò ye ka kuma a fè, ko a ka so di a ma.
a fana ye a ka so nin di sègè nin ma
sègèn sinna ka so nin kunun.
ko Amadu Tara ka yèlèn a kan. a ye Amadu Tara tagayòrò nyininkali kè.
Amadu Tara ye a ka taamakun bèè nyèfò a ye.
o tuma na, a ko Amadu Tara ka yèlèn a kan, ko a bè taga o bila o jiri nin sanfè.
a yèlènna a kan, a tagara ni a ye ka taga a sigi jirisun nin sanfè.
u sera fo dugutilama fè kabiri sògòma fo fajiri fè dè
u sera jiri nin yòrò la.
a ye Amadu Tara sigi yen.
bòn a ye a fò a ye ko a bè na sani dugu ka jè, ko a bèna a ta ko ka a segin, ko ni a ma a sòrò yen o la sa, ko o tuma na ko a tè se ka taga ni a ye, ko a tè se ka segin tugun.
Amadu Tara fana ko ni Ala sònna a ma ko a bè a sòrò yen.
a ye Amadu Tara sigi yen minkè, sègè tagara dòròn.
jinèmusonin dò nana Amadu Tara sòrò jiri sanfè.
o ye a sòrò, Amadu Tara ye jiri nin a bulu kònòntò kari, a yèrè kelen, a kòròkèw ninw fana bèe kelen kelen.
o tuma na, jinèmuso nana.
jinèmuso ye Amadu Tara nyininka ko a nana mun kè jiri nin kan ?
a ye a fò a ye ko a nana fura nyini
ko a bè taga a fa furakè ni a ye, ko a bòra fo hadamadenyòrò de la ko, ka na yanninnò fura nin nyinini kama.
jinè ye a nyininka a sera jiri nin kan cogo min na.
a ye o fana cogoya nyèfò jinèmuso nin ye.
o tuma, jinèmusonin fana ye a fò a ye ko a ka na ko u ka taga a ka so ko, a bè taga dumuni di a ma.
jinèmuso nin tagara ni a ye o la u ka jinèdugu la, a tagara dumuni di a ma, ka a bonyè kosèbè, ka a fò cènin ye ko ni cè nin bè a fè ka a furu ko ale bè Amadu Tara fè.
Amadu Tara fana ko ko a bè a fè.
o tuma na, u ye u ka furu siri o surò la.
o ye a sòrò jinèdennin fana tun ye jinè ninw ka jamanatigi den de ye
a tògò de ye ko Mayimuna.
bòn, u ye a ka furu siri o surò la.
sani dugu ka jè minkè, cè ye a fò Mayimuna ye ko a bè segin sani dugujè, ko sègè ka kan ka na a nò fè.
o tuma na, jinèmusonin seginna ni a ye ka na a sigi jiri nin kan ka a sigi a kan.
sani a ka segin ni a ye, a ye Amadu Tara ka fèn kè, a taamana ni minw bèè ye, muru ni tama ninw bèè, a ye bèè minè Amadu Tara bolo ka o bila yen, ka tila ka kurakura di a ma minw nyògòn tè mògò si bolo nyumannyuman minw nyògòn ma deli ka ye fòlò.
a ye o di a ma. a nana ni Amadu Tara ye ka a sigi jiri kan.
fajiri selen è !
sègè nana Amadu Tara nò fè, sègè nana Amadu Tara nò fè ka taga ni a ye ka taga a sigi kòfèla yen, ba kòfè yen ka sòrò ka a ka so yèlèma ka a di a ma.
Amadu Tara yèlènna a ka so kan. a tagara, a tagara fo a sera sirafarayòrò nin na, fo a sera sirafarayòrò nin na, a korokè ninw tagara sira min fè.
o tuma na, a tèmèna sira fè ka taga korokè ninw nyini, a kelen kana taga so, fa ka dimi korokèw kòrò.
a tagara kòròkè ninw yòrò nyini, yala a bè se ka kelen kelen di u ma, u ka segin nyògòn fè ka na u fa bara.
a tagara, a sera dugu fòlò dò la, u ye a fò ko ko u tèmèna o dugu kan.
a tagara dugu filanan dò la, a ye u nyininkali kè yen.
u ye a fò ko ko u bè yen, ko mè ko u bèè bè kaso la.
o tuma na, u donna kaso la min fana kamau ye o nyèfo Amadu Tara ye ko u nana muso nyini dè, ko u nana muso nyini dè, ko muso nin dun, ko ni cè o cè tagara a nyini, è è ko u ka jamanatigi denmuso don, ko ni cè o cè ye a nyini, ko ni i ko ma diya muso nin dòròn, ko u bè i minè ka i kè u ka jòn de ye.
ko Amadu seegin nin bèè tagara dennin nyini, ko a ma sòn u si la, ko u bèe kèra u ka jòn ye.
Amadu Tara fana ko ko ale fana tè se ka segin, ko o tuma ko ale fana bè kè jòn ye.
ko barisa ko ale tèna segin ka a kòròkèw to, ko a fana bè taga dennin nyini, o fana ka fara u kan.
Amadu Tara tagara, bèè ye Amadu Tara deli ko a kana taga, ko ni o tè, ko a tè segin a faso la tuguni.
a ko abada ko fo ale ka taga,
ko ko ni a kòròkèw sara yòrò min, ko a bè sa yen.
a tagara jamanatigi nin ka so, a tagara denmuso nyini.
jamanatigi ye a fò a ye, ko ayiwa, ko i kana taga, ni i tagara, ni a tè i fè, i bè to yan dè.
cènin ko ko a !
ko ale ko a bè to yan, ko ale kòni bè dennin fè, ko a bè taga a furu fana, ko a bè taga a nyini ka a furu.
o tuma na, a tagara
u ye a jira dennin na, u tagara dennin ka so jira a la.
o ye a sòrò dennin tagara a ko, dennin nana Amadu Tara sigilen sòrò dòròna sinna ka a fò ko a bè cè min nyini, ko kabini a ye sigi nin bèè kè a ma a furu, ko o ye nin cè nin de ye, ko a bè nin cè nin de fè.
a sinna ka taga jamanatigi wele ka Amadu Tara jira a la, ko bòn ko a denmuso ko ko a bè nin de fè, ko u bè furu siri.
Amadu Tara fana ko ko a ka furu tè se ka siri, ko fo a kòròkè minw bè yan ko fo olu ka na, ko ale dun ye a mèn, ko kòròkè ninw kèra jòn ye yan.
o tuma a ye kòròkè ninw tògò fò, o ye a sòrò kòròkè ninw bèè kèra sagagènnaw ni bagènnaw ye.
u tagara u nyini kungo kònò, ka na ni u seegin bèè yeo tuma na ka na furu siri.
o bannen kò ko u bè taga, ko Amadu Tara bè na so minkè, Amadu Tara fana ko ko ale tè se ka na, ko fo ni a ni a kòròw nana nyògòn fè.
o kama, u ye kòròkè seegin fana bèè bila ka u bèè bò jònya la, u ni Amadu Tara u nana so.
Amadu Tara fana ko ko u bòra so, ko u bè na fura nyini, ka taga a di u fa ma dè ko komi fura sòròla ko u bè taga ni o ye fòlò, ko aprè ko a bè segin ka na a muso fè.
a ye o nyini muso nin fè, muso sònna.
o tuma a ni a kòròkè seegin bèè ye sira minè
ko u bè taga u fa bara, fo u selen kungokolonba kònò, o ye a sòrò kòlòn dò bè yen.
kòròkè ninw ko ko minnògò bè u la, jaa u tun bè a fè ka Amadu Tara faga dè, u tè a fè a ka se so yen.
u selen kòlònba nin na dòròn, u ko ko minnògò bè u la. u tagara yenninnò.
bòn, minèn tè u bolo ji bè soli cogoya min na, fosi fosi.
Amadu Tara fana ye a fò u ye, u ko komi Amadu Tara ye dògònin ye, ko u bè o lajigin kòlòn kònò, ka ji soli ka a di u ma
ko ni o sera ka ji soli ka a di u ma, ko u bè a labò ko u bè u min ko o tuma, ko u bè taga.
Amadu Tara fana ma sòn ka u sòsò.
u ye a lajigin kòlòn kònò dòròn, u bèè bolila ka taga ka a to ka a ka so siri jiri la yen ka taga.
u tagara, u tagara fo u sera u ka dugu la, ka taga fura nin di u fa ma, ka a fò Amadu Tara kòni kabini o bòra yan,
ko o farala ko o tagara muso nyini dè, ko u ma a tagafan si dòn.
jamanatigi nin fana kènèyalen, a ye Amadu Tara ba furu sa, ka a gèn ka bò dugu yòrò bèè la fo ka taga a bila kungokolon kònò, ko mògò si kana se a bara yen, ko mògò si kana se a filè yen, ko hali dugumògò si.
ni a ye min sen ye yen ko o bè faga.
Amadu Tara tora kòlòn kònò yen fo a bè nyini ka na sa
sagagènna dòw tagara bò a kan kòlòn kònò.
olu tun tagara ji nyini ka a di u ka sagaw ma.
olu ka sòrò ka Amadu labò.
u ye a labò minkè, ale fana ka sòrò ka yèlèn a ka so kan.
a bè na minkè dòròn kungo kònò, a sera ka bugu dò ye yen dugutilama fè yen.
a ye bugu dò ye yen, a jiginna ka taga, a ye tasuma mènèmènè ye o buguda la, a tagara o fan fè, ko a bè taga o tigi lajè dòròn, a nana a sòrò a ba de don.
o tuma a ba fana ye a kunbèn, ko a kana se dugu kònò yen dè, ko ni a sera yen, ko a fa bè a faga, ko a fa ye a gèn dè, ko barisa a ma taga fura nyini ka na di a fa ma.
Amadu Tara fana ye kuma cogoya bèè nyèfò a ba ye, o tuma na a tora yen.
Amadu Tara terikè sèbè minw tun bè u ka dugu la, olu tun bè to ka u dogo, ka na dumuni di ba nin ma dugutilama fè.
mògò si tè bò a kala ma.
olu nalen ni dumunni ye, olu ye Amadu Tara sòrò yen.
Amadu Tara ye kuma nyèfò olu fana ye, u ka sòrò ka taga u ka dugu.
Amadu Tara terikè sèbè, o ka jeli nyuman minw bèè bè yen, ni a bè sòn olu ka kuma ma, u tagara olu deli ka kuma nin cogoya bèè fò olu ye, ko u ka taga a fò Amadu Tara fa ye, ko Amadu Tara bè yafa nyini a fa fè, a bè nyini a fè u ka nyògòn ye, a ka kuma kelen dòròn fò a ye, ko o tuma na, ko o bè diya a ye kosèbè.
o tuma na jeli ninw fana tagara, a bè sòn jeli min ka kuma ka tèmèn bèè kan, o tagara ka taga kuma nyèfò a fè, fa fana sònna ko a ka na u ka kuma.
o tuma na, a nana, a ye a ka kuma fò a ye. fa ma da a la.
bòn, a seginna ka taga a ba fè, fo jinèmuso min ni Amadu Tara furula u ka jinèdugu la, jinèmuso nin nana ka na a nyini u ka dugu la.
jinèmuso nin nana dòròn, Amadu Tara kòròkè ninw bèè, Amadu Tara kòròkè seegin ninw bèè wulila ka jò jinèmuso nin kama sisan kòni, ko u bè na jinèmuso nin furu
jinèmusonin fana tagara, ko a bè jamanatigi de nyini ko ka a ye,
a tagara a fè yen ka a fò a ye ko ale ko ale furula dò de ma u ka jinèdugu yenninnò ko o tògò ye Amadu Tara,
ko o tigi tun tagara fura nyini, ko ka na a di a fa de ma, ko a ye fura sòrò, ko a nana ko ale nana o tigi de nyini sisanninnò.
fa ka sòrò ka da a la, u tagara ci sama Amadu Tara ma.
Amadu Tara nana. o tuma a ni jinèmuso furula nyògòn ma.
fa ka sòrò ka jama bèè sigi ka denkè seegin ninw ka u ka nkalon sigi u kun, ka sòrò ka u bèè faga, ka denkè seegin ninw bèè faga.
o tuma na, Amadu Tara kelen tora a fa bolo.
u ba ninw fana bèè furu sara.
nsiirin nin banna.
[Suruku ni kooro]
n ka nsiirin ne ye a da kungowaraw de la.
u ye nyɔgɔn kafo ka na bari ta.
yani bari ta ka daminɛ, kooro nana.
surukukɔrɔ ye o ta ka a bla a ka npalan kɔnɔ.
kungosogo tɔw nana u kan to a ma :
ko kɔrɔ suruku a bɔ, i ka a bila, barita ma daminɛ fɔlɔ tuma min na.
ni u nana barita daminɛ, surukukɔrɔ ale ni kooro, olw kɛra baritala yɛrɛ fɔlɔfɔlɔ ye.
kooro ye i ku fereke surukukɔrɔ sen na ka surukukɔrɔ bin.
u nana u kan to ko ni min ye min bin bari la, o be minɛ ka di o ma, o be o dun.
u ko o tuma, a ye surukukɔrɔ minɛ ka a di kooro ma, a ka a dun.
surukukɔrɔ bolila tuma min na.
ni surukukɔrɔ bolila, surukukɔrɔ tagatɔ ye i kan to:
ko kɛlɛbolibaga fɔlɔ bɛ yɛlɛn ye yɛlɛfɛn ye, ne kɔni tagara.
o la jara ye o ye minkɛ ...
jara hakili ka bon.
jara ye i kɔ don, ko:
i dɔ maa min ka taga sani yɛlɛ ka na kɛ i la.
jara ye i kɔ don.
o tuma na, baro jɛnyɛnna.
n ye nsiirin sɔrɔ yɔrɔ min, ne ye a bila yen.
Maliden bɛɛ bɛ Mali Ɛgiliw kɔ bi ntolatan na u ni Alizeri cɛ. 
Bi, zanwiyekalo tile 14 sans 2010, Mali ni Alizeri bɛ ntolatan, Maliden bɛɛ bɛ Mali Ɛgiliw kɔ.
I n'a fɔ kɔrɔlen, nin jukɔrɔmadondonli in bɛ kɔlɔsi Mali darapo dulonnen yeli fɛ motow ni mɔbiliw la, darapo bɛ ka felefele gaw ni sow kan.
Ntolakanubaa dɔw labɛnnen bɛ ni dulɔkiba ye mi ɲɛkɛn ye binkɛnɛ, nɛrɛman ani bileman ye i n'a fɔ o bɛ kɔlɔsi cogo min na nin ja in na.
Kabini sɔgɔmada joona, Mali kɛnyɛrɛye arajosow binna ka Ɛgiliw jukɔrɔdondon ni dɔniliw ye minnu labɛnna an ka ŋanaw kama dɔnkilidalaw fɛ.
An k'o dɔnkili ninnu dɔɔni lamɛn.
Nisɔndiya min sɔrɔla Malidenw fɛ ni tasara ye an ni Angola cɛ, o bɛna to senna wa ?
« siga t'o la, bawo an dalen bɛ an ka kɛlɛcɛw la minnu tɛ kɔtɔrɔmabɔ u kɛlɛɲɔgɔn ɲɛ » ntolatan kanubaganci dɔ kan yen nin ye bɔlɔn kɔnɔ.
Arajo caman bɛ ka nisɔndiya wolo da ni gaɲɛ hakɛw fɔli ye ntolatan ɲɛ, mɔgɔ caman bɛ k'a sen don o tulon in na, wa o bɛɛ bɛ ka kɔkɔnin fara a diya kan walasa ka Ɛgiliw jukɔrɔmadondon.
« Masakɛ fila ka kɛlɛ kɛnɛ kelen nɔfɛ, ni marifaw kɛɲɛna, kɛlɛcɛw dɔnko na danfara bila », n hakili la mali ntolatannaw na ntola kolonkolon ka di ɲɔgɔn ma ka sin Alizerijɔda ma, i ko Ala ka gesedala bɛ ka gese da jirifuraw ni ɲɔgɔn cɛ ka taa Alizeri jɔ sɔgɔ.
Ɛgiliw, an ka taa !
Malidenw bɛɛ b'aw kɔ.
Nziri: Waraba ni turaw.
Kungòba dò bè minin tògò ko Nyamana.
Wara kòròba dò dagalen tun Nyamana.
Mògòw tun b'a wele Bilali.
Tura saba fana tun dagalen bè Nyamana, u tun ye teri dumanbaw ye.
Turaw nun tògò ko: Turajè, Turafin ni Turable.
Tilebindani fè, ni sogow bòtuma sera u ka dingèw kònò k'u nyanajè, ka dumunikè, Bilali b'a ka kòmòni damina.
Bilali tun ma kòmò, jiri misènw tun bi yèrèyèrè.
A kòmòkan tun bi faa don sogo misènniw la.
Bilali kòmòkanw ni nyògòn cè, hali bile tun ma pan, i tun b'a pankan mèn.
Bilali kòmòkan tun si sogo miniw tònsi wuli, o dan ye Turajè, Turafin ni Turable ye.
U tun bi tèmè u ka yaala ni biidun fè.
Don dò, Bilali yaalatò ni Tura saba nin bènna walawala kènèba dò da la.
Bilali ni Turaw bènnen a ya kuma ta a kan komanyòrò la. A ko u ma:
Aw de ma nè den dògòya kunun sògòma?
Turaw nun ko a ma nyògòn fè:
N'anw tè jènin wèrè be se k'o kè Nyamana yan?
Waraba diminen ko u ma:
N'aw Turaw tè faama bonya dòn, nè bina aw kalan o la sisan.
Bilali diminen tun b'a da yèlè k'a tugu, a nyèw kèra iko jolibara, a siw wulila k'u jò a fari kan iko juguni jolow, a y'a kan tòn ka taama ka sin tura saba nin na.
Turajè, Turafin ni Turable y'u sèmè nyògòn na, u tun bi to ka finyè mina k'a bla, k'u kanw tòn, k'u nyèw tugu, k'u binyèw kè iko saajugu kan, k'u nyètrònw kè ka dugukolo wasi.
Tura saba nin tun labènnen tun bè kèlè kama foo ka taa a to ten.
Bilali y'a famu ko dòn bina yèlèma nyama kòrò, a ma son ka bin Turaw kan.
Bilali ko u ma:
N'Teri biinkènè dunnaw aw ti tulon munyu hali dòoni.
Nè bè tulon kè aw fè de!
Turajè, Turafin ni Turable tèmèna u ka sira fè.
Bilali ma fosi fò, nka a ka sogo duntaw k'a kènyè, a ma se k'o kuyòrò sòrò a yèrè la.
A fò nèlèmajira ko be se ka tèmè ni kan?
Nin ko nin kèlen dugusèjè filana, waraba ni Turaw nun bènna walawala kelen nin kan.
A ko turaw ma:
Nè ye dòn aw lahilen bè kèlè de la, nka aw b'a soro.
Tura saba nin y'a jabi nyògòn fè:
Anw ka nyininta ye o yèrè de ye!
O yòròni kelen la, Bilali yèlèto k'u ma:
N'teriw, aw ye yafa n'ma.
Aw yèrèw ye dòn nè kuma cogo ma nyi.
N'a ti kè aw ma baasi ye, nè bè fè aw k'aw sen bò nè ni Turajè cè kumani bè anw cè, anw bina nyògòn ye.
Bilali ka nin kuma cogo kura nin diyara Turafin ni Turable ye.
U taara ka waraba ni Turajè to nyògòn na, Bilali y'o faa k'o dun.
Don dò wèrè, Turafin, Turable ni waraba bènna.
Kungo faama ko Turafin ma:
A fò o cèeya bèe la n i bi sòn anw ka nyògòn ye?
Turafin ko a ma:
Munna n'ti sòn?
Turable taalen kòfè, Bilali ya Turafin kaan kari k'a dun.
Don dò wèrè, kungòtigi ya Turable fana faa, k'a dun.
Bilali ya Tura saba nin silatunu nin cogo nin de la.
A ka kungòda tigiya tor a kelen bolo.
A jèlen bè anw bèe ma ko Farafinna farala k'a bò nyògòn na nin cogo nin de la.
Farafinna tale dò b'a fò:
Ni koko pèrènna, basaw bi don a la.
Anw Kana mògò si ta a kuma kan ma tun, anw ka bèe ta a kèwale de ma sa.
Farafinna dònnikèlaw delila k a fò:
Bolo bi mò bolo kònò, nka bolo ti to bolo kònò.
Minabè Jara, dònniya nyininikèla do minin bè faso gafemarayòròba la Bamakò.
[Cɛnin jugu ni jelikɛ.]
n ye a tigɛ ka a da nin cɛnin na.
cɛnin fana ka jugu, a ka jugu.
dugu bɛ ye a ka juguya dɔn.
jamanamɔgɔ bɛ ye a dɔn.
o tuma, a te mɔgɔ sɔn dumunni na, a te mɔgɔ sɔn foyi la.
ayiwa!
a fa ye ko bɛ kɛ a ka juguya dabila a ma sɔn.
jelikɛ dɔ fana ye o mɛn tuguni.
o ye a ka ntaman ta.
o den nin tɔgɔ ko ko Banba.
kabini jelikɛ ye dugu kun ye, a ye ntaman ta sa, a be a la:
dɛrɛkutu dɛndɛn fili ma Banba kunaya!
dɛrɛkɛtu dɛndɛn fili ma Banba kunaya!
dɛrɛkɛtu dɛndɛn fili ma Banba kunaya!
fo a sera cɛnin ka so.
a sera cɛnin fɛ yen.
cɛnin ye ji sɔli ka a di a ma.
jelikɛ ma sɔn a la.
a ye dumunni di a ma.
a ma a sɔn.
a tagara a fa ka so foni ka na di a ma.
a ma a sɔn.
a ye i kan to o la, ko:
n fa ni n baw yo!
ne ye mun kɛ jeli la?
jeli ko Banba kunayaa.
n ye ji di jeli ma.
jeli ko Banba kunayaa.
ka so di jeli ma.
jeli ko Banba kunayaa.
ka misi di jeli ma.
jeli ko Banba kunayaa.
dɛrɛkɛtu dɛndɛn, fili ma Banba kunaya.
fa ni baw yo!
n ye mun kɛ jeli la?
jeli ko Banba kunaya, ka ji di jeli ma, jeli ko Banba kunayaa.
dɛrɛkɛtu dɛndɛn fili ma Banba kunayaa.
o tuma, jelikɛ ye a fɔ ko :
i ka jugu, ko jamanamɔgɔ bɛ ye a fɔ ko i ka jugu.
o tuma ne fana ye ntaman ta, ko ne be na i kɔrɔbɔ.
n dun n ye a sɔrɔ i te o cogo la :
i ye di ji di ne ma ka dumunni di yan, ka i fa ka misi di yan ka so di yan.
ɔ!
ni i sera ka dɔ bɔ juguya nin kɔni na, a be diya ne jelikɛ ye.
ne wulikun de tun ye o ye ka na i kɔrɔbɔ, nka n ye a sɔrɔ i man jugu blen.
kabini o kɛra o cɛnin fana ko ko a te juguya kɛ blen, ko a ye juguya bila.
n ye o ta yɔrɔ min, n ye o fana bila yen.
[dennin min banna furu ma].
ayiwa, n ye a da dennin kelen de la.
a dennin kelen, a murutira ka taga wulaba kɔnɔ.
a taalen wula kɔnɔ, u ye a nyini furu la.
ni u nana a nyini furu la, ko a be di o cɛ ma, a bolila ka taga ka taga wulaba kɔnɔ, ka taga i sigi yen.
u ye ko bɛ kɛ, u dɛsɛra a la fo cɛ kelen.
a taara faw bara.
a ko n be a fɛ aw ka den di n ma.
ko bɔ an da la!
e be se ka an den sɔrɔ cogo di?
a bolila, a taara wula kɔnɔ, an te a fan kelen dɔn.
a ko yo!
a ye a furu siri ne ma.
u ye a furu siri a ma.
a terikɛ ko a ye a fɔ dugumɔgɔ bɛ ye ko juma don, mɔgɔ o mɔgɔ, a cɛmisɛn fara cɛkɔrɔba kan, a musomisɛn fara a musokɔrɔba kan, bɛ ka don ka sinsanda siri.
mɔgɔ si ka sinsanda kana yɛlɛn.
u ka a to fo muso cɛ yɛrɛ.
o taara tuma min, a ye bara kolon ta ka nɛgɛkurun ta.
a y e nyasin ka taga wulaba kɔnɔ.
a taara wula kɔnɔ tuma min, a ko:
Nanyima, jigin so dɛ!
Nanyima, jigin so dɛ!
sanamori woyan woyan woyan!
a be nalen dɔrɔn woyan woyan woyan.
fo a be nyini ka se Nanyima ma tuma min, Nanyima ye i kɔ flɛ.
ɛnhɛn!
a be kan o rɔ dɔrɔn.
Nanyima, jigin so dɛ!
Nanyima, jigin so dɛ!
sanamori woyan woyan woyan!
a ye Nanyima gɛn ka a gɛn.
o ye dugukɔnɔnan boli ka bɛ boli.
ni a taara yɔrɔ min, a be a sɔrɔ, da tugunna fo a cɛ ka soda.
a taara ka taga i lɔ a cɛ ka da la ko nɛn nɛn, da yɛlɛn, nɛn nɛn da yɛlɛn!
a ko:
Nanyima, jigin so dɛ!
Nanyima, jigin so dɛ!
sanamori woyan woyan woyan!
cɛ wulila ka da yɛlɛn.
a donna cɛ kan.
cɛ ye da tugun.
a kɛra cɛ muso ye.
cɛ ye a furu siri o yɔrɔ de la.
n ye a ta yɔrɔ min, n ye o fana bla yen.
[sama digilen bɔgɔ la.]
nin kɛra kungosogow ye.
ayiwa, sama...
ji te kungoyɔrɔ si fo yɔrɔ kelen.
sama ko sogo si te min yen ni ale kelen te.
ni sogo fɛn o fɛn tagara ko a be ji min, a be i sen da o kan ka o digi bɔgɔ la.
ni min taara ko a be ji min, a be i sen da o kan ka o digi bɔgɔ la.
a tora ten ka to ten ka to ten.
sonsannin muso tagara ko a be taga i min, a ye i sen kɛ ka o digi bɔgɔ la.
o ko e!
sama de ye ne muso digi bɔgɔ la.
ni Alla sɔnna a ma, ne yɛrɛ be sama digi bɔgɔ la.
ko e!
sirakɔgɔmaanin wala !
ko sogo bɛ be siran fɛn min nyɛ, ko e be se ka o digi bɔgɔ la?
a ko : ɔwɔ ne be se ka a digi bɔgɔ la.
a tagara se numuw ma.
ko a ye murunin da diya kosɛbɛ ka o di a ma.
numuw ye murunin da diya kosɛbɛ ka o di a ma.
a ye o don a tan la ka o bila a kɛrɛ la.
a tagara ko kɔrɔ suruku :
a ye na an ka taga!
ne fana be taga sama digi bɔgɔ la bi.
a ye i sen kɛ ka ne muso digi bɔgɔ la cogo min, ne fana be taga a digi bɔgɔ la bi.
ko an ka taga!
ko o man kan ka fɔ mɔgɔ kɔ.
a tagara se sonsanw ma:
sonsan, a ye na an ka taga!
ne be taga sama digi bɔgɔ la!
ko ayiwa, an ka taga !
nin man kan ka fɔ mɔgɔ kɔ!
a mana se kungosogo fɛn o fɛn ma, a be a fɔ :
an ka taga, nin ka taga kɛ an bɛ nyɛ na, mɔgɔ man kan ka to nin ka fɔ i kɔ!
u tagara, u sera sama ma kɔ da la.
a ko sama, e ye ne muso digi bɔgɔ la cogo min, n nana n fana be i digi bɔgɔ la bi.
sama ko bɔ yenninɔ sa, nyɔgɔn te e ye.
a ye i sen kɛ ka sirakɔgɔmaanin nyɔni.
sirakɔgɔmaanin ye i pan ka bɔ a sen kɔrɔ.
a ye sirakɔgɔmaanin ta, a ye a kunun.
a ye a kunun minkɛ, a ko, a ko payi, a ko a nyɛna sisan.
a ye muru bɔ a kun, a ye sama sɔn ni a binyɛ tigɛ.
sama yɛrɛyɛrɛla ka bin, sama yɛrɛyɛrɛla ka bin yɔrɔ min, a ye sama kɔnɔ fara, a ye i pan ka bɔ, a ye i sen kɛ ka tan, a ko:
ne ma a fɔ aw ye ko n be sama fana digi bɔgɔ la?
a digilen te bɔgɔ la nin ye?
n ye o ta yɔrɔ min, n ye o bila yen.
Afiriki kupu ntolatan san 2010 kunnafonidili ntolatan kɛ waati 
“Halisa An ma kɛ Hakilitigi ye” mɔgɔw ye Afiriki ntolatan San 2010 Angola ta, k’o kɛ kun ye walasa ka “SAS” Sibɛri kafe kiliyanw kalan bulɔgu la.
A kun ye k’a mɔgɔw kalan bulɔgu matarafa cogo la Afiriki ntolatan kun kan ani ka ntolatan kunnafoni di ntolatan kɛ waati tiwitɛri kan sibɛri kɔnɔ.
Nin ko ninnu bɛ kunnafoni bɛ sɔrɔ bulɔgu kan min bila la senkan ntolatan in kama. Ntolatan kunnafoni bɛ sɔrɔ fana @fasokan, @toujourspassages ani @frenchcan2010 kan ntolatanw kɛ waati ka ɲɔgɔn sɔrɔ.
Aw bɛ se ka Philipe Couve ni n ka ɛntɛriwiyu lamɛn yan Atelier de Media la Faransi Arajo la, ɛntɛriwiyu min kɛra nin kalan in kunkan.
Nin bɛɛ sen bɛ « Halisa An ma kɛ Hakilitigi ye » mɔgɔw ka kow la, n’olu haminanko ye ka mɔgɔw kalan Ɛntɛrinɛti la dugubaw kɔnɔ ani togodaw la, Sɔmiɲɛ tɛmɛnnen in ta kɔfɛ Segu ani Zezana Gara la.
Nin kalan in labilalen bɛ bɛɛ ye fu la, mɔgɔ o mɔgɔ n’o de bɛ fɛ ka dɔ dɔn ɛntɛrinɛtiko la min ni bataki cili, a sɔrɔli ani ɲininniw kɛli Gugolu (Google) kan tɛ kelen ye, o minnu ye sibɛrilataalaw caman ka dɔnta dan ye.
ɲininkali tɛnkunnen an fɛ Ibarahima konatɛ la, o sinna ka don jɛkulu in na bawo a y’a sɔrɔ k’a fɔ nin ye sababu ɲuman ye walasa ka caman dɔn Ɛntɛrinɛtiko la bawo a ma sidɔn an fɛ yan kosɛbɛ halisa.
Nin kalan in ye nisɔdiyaba bila senkan sibɛri kɔnɔ fɔ Sibɛri tigi n’o ye Sidi So ye, o ye kado dɔ kɛ an ye. A ye sibɛri sɔngɔ jigin an ye ka bɔ 100 na ka na 60 la ani a ye dulɔki dɔ di dɔ I bɛ ka kalan min kɔ la “Allez les Aigles” tubabukan na.
An ka foli b’a ye nin dɛmɛn in na ka ɲɛsin “Halisa An ma kɛ hakilitigi ye” mɔgɔw ma.
Nin siɲɛ fɔlɔ in kun ye k’a ko lajɛ, wa an b’a laɲinin o ka to senna fɔ ka Afiriki kupu ntolatan ban walasa laala an bɛna se ka bulɔgutigi jɛkulu bila senkan minnu bɛ sa ka kunnafoni di bamanankan, tubabukan ani angilɛkan « diɲɛ bɛɛ kupu ntolatan » na Ɛntɛrinɛti kan nin cogo la k’a bila fiɲɛ fɛ min bɛna kɛ Afirikidisidi nin san 2010.
ƆRƆMUKAW
1
Sɛbɛn bɛ ci minnu ma
1 Ne Pɔli, Krista Yezu ka maganna, min welela ka kɛ Ciden ye, ka ne bila ne dan na Ala ka Kibaroduman lakalili kama, 2 a tun ye o min kofɔ ka kɔrɔ a ka kiraw ta bolo fɛ Sɛbɛn senuw kɔnɔ;
3 Kibaroduman nin bɛ Ala Den de kun kan min kɛra Dawidi si ye mɔgɔya nasira fɛ;
4 Hakili Senu barika la, a sigira a ka aladenya la ni sebagaya ye a kununni fɛ ka bɔ suw cɛ la : An Matigi Yezu Krista ko don.
5 An ye mandiya ni cidenya sɔrɔ a fɛ walasa siyaw bɛɛ ka sɔn dannaya ma a Tɔgɔ bonyali kosɔn, 6 aw fana ye o mɔgɔw dɔ ye, aw minnu welela Yezu Krista fɛ.
7 Ne kan bɛ aw ma Ala ka kanunenw bɛɛ minnu bɛ Ɔrɔmu ; aw minnu kɛra mɔgɔsenuw ye weleli fɛ, mandiya ni hɛra ka kɛ aw fɛ ka bɔ an Fa Ala ani Matigi Yezu Krista yɔrɔ.
Pɔli ŋaniya Ɔrɔmukaw ko la
8 Ne bɛ fɔlɔ ka barika da ne ka Ala ye Yezu Krista ta bolo fɛ aw bɛɛ lajɛlen ko la, ka a masɔrɔ aw ka dannayako bɛ ka lakali diyɛn yɔrɔ bɛɛ.
9 Bawo ne bɛ Ala min bato ne hakili la, o ye ne seere ye, ka ne to ka a Den ka Kibaroduman welewele da, ko ne hakili bɛ aw la tuma bɛɛ, 10 ne bɛ a ɲini tuma bɛɛ ne ka deliliw la ne ka waati ɲuman sɔrɔ ka taa aw yɔrɔ, ni Ala sɔnna.
11 Katugu aw yeli nege bɛ ne na kosɛbɛ walasa ka Hakili Senu ka danye dɔ lase aw ma ka aw dusu lamin; 12 o ye ko dannaya kelen min bɛ ne ni aw la, o ka ne dusu lamin aw fɛ ani aw bara.
13 Ne balimaw, ne tɛ a fɛ ka a dogo aw la ko ne tun ye a ŋaniya ka taa aw bara senɲɛ caman walasa ka tɔnɔ dɔ sɔrɔ aw yɔrɔ iko siya tɔw cɛ la, nka hali bi ne ma se.
14 Gɛrɛsikaw wo, siya tɔw wo, kodɔnnaw wo, kodɔnbaliw wo, u bɛɛ ka juru bɛ ne na.
15 O kosɔn, ne sago bɛ ka Kibaroduman lakali aw fana ye, aw minnu bɛ Ɔrɔmu.
Kibaroduman barika
16 Bawo Kibaroduman maloya tɛ ne na : Kibaroduman ye Ala ka Sebagaya ye min bɛ dannatigiw bɛɛ kisi, ka fɔlɔ Zifu la, o kɔ Gɛrɛsikaw.
17 Ɔwɔ, Kibaroduman de fɛ, Ala ka tilennenya bɛ da kɛnɛ kan, tilennenya min bɛ kisili kɛ dannaya fɛ ani dannaya kosɔn, iko a sɛbɛnnen bɛ cogo min na, ko : “Mɔgɔ tilennen na balo dannaya fɛ”.
18 O cogo la, Ala ka funun bɛ jigin ka bɔ sankolo la ka da kɛnɛ kan aladɔnbaliya, ani tilenbaliya sifaya bɛɛ kama, mɔgɔw bɛ min kɛ ka tiyɛn sira datugu.
19 Ka a masɔrɔ, min bɛ se ka dɔn alako la, o ma dogo u la, katugu Ala yɛrɛ ye o jira u la ka a jɛya.
20 Kabini diyɛn dara, ɲɛ tɛ se ka fɛn min ye ni o ye Ala ka sebagaya banbali ani a ka Alaya yɛrɛ ye, mɔgɔw bɛ se ka olu ye hakili fɛ Ala bolonɔw la, o de kosɔn u jalakintan tɛ cogo si la:
21 Katugu u ye Ala dɔn, nka majamuni ni barikadali minnu ka kan ka kɛ a ye, u ye u ban ka olu kɛ. U ye u yɛrɛ labila miiriya kunntanw bolo, ani dibi donna u ŋaniya ni u hakili la.
22 U ye u yɛrɛ jate hakilimaw ye, ka a sɔrɔ u kɛlen don fatɔw ye. 23 U ye Ala sabali nɔɔrɔ nɔnabila ni ja batotaw ye : Adamaden sata, kɔnɔw, sennaanimafɛnw ani fɛn fofotaw.
24 O de ye a to, Ala ye u labila nɔgɔlenya bolo ka bɛn u dusukun negejugu ma, fo o cogo la, u bɛ u yɛrɛ fari lebu.
25 U ye Ala ka tiyɛn nɔnabila ni nkalon ye ; u ye fɛn dalenw bato ka olu sago kɛ ka Dabaga ta to yen, ale min bɛ majamu sanga ni waati bɛɛ!
Amiina !
26 O de ye a to Ala ye u labila jarabiw bolo minnu bɛ u lebu : U musow ye jɛɲɔgɔnya dabolo falen ni jɛɲɔgɔnya diyabɔli ye a ɲɛjugu kan.
27 O cogo kelen na, cɛw fana ye u kɔdon jɛɲɔgɔnya dabolo la ka u musow to yen ka jarabi ɲɔgɔn na, ka u da ɲɔgɔn fɛ cɛ ni cɛ, ani u ka kunntanya ka kan ni sara min ye, u ye o sɔrɔ.
28 Katugu u ma sɔn ka Ala dɔnniya mara, Ala ye u labila u ka hakilintanya bolo : O cogo de la, u ni ko minnu kɛli man kan, u bɛ olu de kɛ.
29 Tilenbaliya sifaya bɛɛ dafalen bɛ u la : Jogojuguya, natabaya, juguya, ɲɛngoya, mɔgɔfaga, kɛlɛlaɲini, nanbara, sɔnjuguya ani tɔgɔtiyɛnni.
30 Naafigiw don, Ala juguw, mɔgɔ dalaɲininaw, mɔgɔ kafalenw, wasobaganciw, kojugu kunyanfanw, banginbaga sɔsɔlaw.
31 Hakilintanw don, layiduntanw, nijuguw, hinɛbaliw.
32 Ka a sɔrɔ u bɛ a dɔn tigitigi ko Ala ye saya de sigi nin ɲɔgɔn kow kɛbagaw ɲɛ, u tɛ dan o ko ninnu kɛli ma dɛ, nka mɔgɔ minnu bɛ olu kɛ, u bɛ olu ka walew sɛmɛntiya yɛrɛ.
2
Ala ka tilennenya kiri
1 E kɔni, e kɛra mɔgɔ sifaya o sifaya ye, yafa tɛ i ye, e min bɛ tɔw kiri tigɛ ; katugu ka i to tɔw kiritigɛli la, i bɛ i yɛrɛ kiri tigɛ ka a masɔrɔ i bɛ olu ta ɲɔgɔn kɛ, e min bɛ kiritigɛli kɛ.
2 An dun bɛ a dɔn ko nin ko sifaya kɛbagaw kiri na tigɛ Ala fɛ tiyɛn kan.
3 E min bɛ nin ko sifaya kɛbagaw kiri tigɛ ka a sɔrɔ i bɛ olu ta ɲɔgɔn kɛ, a bɛ i kɔnɔ ko i na kisi Ala ka kiri ma wa ?
4 Wali a ka ɲumanyaba, a ka muɲuniba ani a ka fonisireya dandɔnbali, i bɛ tigɛ olu la wa, e min ma sɔn ka a dɔn ko o ɲumanya bɛ i bila sɔnyɛlɛma sira kan ?
5 I ka banbaganciya fɛ, i ka sɔnyɛlɛmabaliya fɛ, i bɛ ka funun don ɲɛsigi ni funun caman ye, Ala ka kiri tilennen na da kɛnɛ kan don min na, 6 Ala min na bɛɛ kelen-kelen sara a ka walew la.
7 Koɲumankɛla timinandiw, minnu bɛ dawula, bonya ani sabali nɔ fɛ, olu ta na kɛ balo banbali ye; 8 nka, mɔgɔ minnu ta ye murutili ye, ka u ban tiyɛn ma ka tilenbaliya sira taama, olu ta na kɛ funun ni mɔnɛ ye.
9 Ɔwɔ, kojugukɛlaw bɛɛ ta na kɛ ɲɛni ani kɔnɔganba ye, ka fɔlɔ Zifu la, o kɔ Gɛrɛsika.
10 Nka dawula, bonya ni hɛra na kɛ koɲumankɛla ta ye, ka fɔlɔ Zifu la, o kɔ Gɛrɛsika, 11 katugu Ala tɛ mɔgɔ bɔ mɔgɔ la.
12 Ɔwɔ mɔgɔ minnu ka hakɛ kɛli ma siri Jɛ sigikan na, olu halakili tɛna siri Jɛ sigikan na ; ani mɔgɔ minnu ka hakɛ kɛli sirilen bɛ Jɛ sigikan na, olu kiri na tigɛ ka kɛnyɛ ni Jɛ sigikan ye.
13 Bawo mɔgɔ minnu bɛ Jɛ sigikan kumaw lamɛn u tulo la, olu tɛna jɛya Ala ɲɛ kɔrɔ; nka, minnu bɛ Jɛ sigikan sira taama, olu de na lajɛya.
14 Jɛ sigikan tɛ siyaw minnu bolo, ni u ye Jɛ sigikan ciw sira taama u yɛrɛ ma, olu ye Jɛ sigikan sɔrɔ u yɛrɛw la, ka a sɔrɔ Jɛ sigikan tɛ u bolo.
15 O tigiw bɛ a jira ko Jɛ sigikan ka wale kofɔlenw sɛbɛnnen bɛ u dusukun na ; u sɔndɛmɛn fana bɛ o seereya iko u kɔnɔnamiiriw tɔw ko la minnu bɛ u jalaki tuma dɔw la wali ka u lafasa.
16 O ko na da kɛnɛ kan don min, Ala bɛna Adamadenw ka wale dogolenw kiri tigɛ, Yezu Krista ta bolo fɛ, ka bɛn Kibaroduman ma min bɛ ne da.
Isirayɛli jalakikow
17 Nka, e min bɛ wele ko Zifu, e min bɛ ka i bolomada Jɛ sigikan kan, ani e min bɛ ka i waso ni Ala ye, 18 e min bɛ a sago dɔn, e min bɛ ko sɛbɛ faranfasi Jɛ sigikan sabu fɛ, 19 a bɛ e min ɲɛ na ko e ye fiyentɔw ɲɛminɛbaga ye, ko e ye dibilamɔgɔ ɲɛkalamɛnɛ ye, 20 ko e ye kodɔnbaliw kalanbaga ye, ko e ye denmisɛnw karamɔgɔ ye, katugu dɔnni ani tiyɛn sabu bɛ i bolo Jɛ sigikan kɔnɔ, ni a bɛ ten...
21 Ayiwa!
E min bɛ ka tɔw kalan, mun na i tɛ i yɛrɛ kalan?
22 I ko jɛnɛya kana kɛ, nka i yɛrɛ bɛ ka jɛnɛya kɛ!
Boliw ko man di i ye, i bɛ ka u batosow kɔnɔminɛnw cɛ!
23 I bɛ ka i waso ni Jɛ sigikan ye, nka i bɛ ka Ala kan sɔsɔ Jɛ sigikan tiimɛbaliya fɛ! 24 Bawo, iko a sɛbɛnnen bɛ cogo min, Ala tɛnɛmakuma bɛ fɔ aw kosɔn siyaw cɛ la.
25 Nafa kɔni bɛ nɛgɛkɔrɔsigi la ni i bɛ ka Jɛ sigikan bato; nka ni i tɛ Jɛ sigikan tiimɛ, e ni i ka nɛgɛkɔrɔsigi bɛɛ, i tɛ foyi ye nɛgɛkɔrɔsigibali kɔ.
26 O kama, ni nɛgɛkɔrɔsigibali bɛ ka Jɛ sigikan siraw taama, a fɔ a ka nɛgɛkɔrɔsigibaliya tɛna jate a ye iko nɛgɛkɔrɔsigi yɛrɛ?
27 Ayiwa, mɔgɔ min ma sigi nɛgɛ kɔrɔ a farisogo la ni a bɛ ka Jɛ sigikan bato, o tigi bɛna i kiritigɛ, e min ye Jɛ sigikan sɔsɔ ka a sɔrɔ i sigira nɛgɛ kɔrɔ ani Jɛ sigikan sɛbɛnw bɛ i bolo.
28 Bawo, yecogo tɛ mɔgɔ kɛ Zifu ye, ani fana nɛgɛda dɔrɔn tɛ nɛgɛkɔrɔsigi sarati ye, 29 nka kɔnɔnako de bɛ mɔgɔ kɛ Zifu ye, ani ka sigi nɛgɛ kɔrɔ i dusukun na, o de ye nɛgɛkɔrɔsigi ye, min bɛ bɔ Hakili la, nka a tɛ ta ko sɛbɛnnen na.
O tigilamɔgɔ tanuni tɛ bɔ mɔgɔw la, nka Ala yɛrɛ la.
3
1 O la, mun nafa bɛ Zifuya la ?
Kun jumɛn bɛ nɛgɛkɔrɔsigi la ?
2 A nafa ka bon sira bɛɛ fɛ.
Ala ka kumaw lasera Zifuw fɔlɔ de ma.
3 Ayiwa sa, mɔgɔ dɔw ye kantigiya janfa u cɛ la.
Olu ka kanntanya na Ala ka kantigiya bɔ a nɔ na wa ?
4 Ayi, o tɛna kɛ fewu !
A ka dɔn ko Adamaden bɛɛ ye nkalontigɛla ye nka ko Ala ye Tiyɛntigi ye iko a sɛbɛnnen bɛ cogo min : Ala ka kumaw bɛ a lajɛya, ani a bɛ se sɔrɔ kiri la a ka jotigiya fɛ.
5 Nka ni anw ka tilenbaliya bɛ Ala ka tilennenya sankɔrɔta, an bɛna mun fɔ ?
Ala jo don ka funun an kɔrɔ wa ?
Adamaden kumacogo de bɛ ne da.
6 Ayi ! A tɛ o cogo la fewu!
Katugu ni a tun bɛ ten, Ala tun na se cogo di ka diyɛn kiri tigɛ?
7 Nka ni ne ka nkalon kɛra sabu ye ka Ala ka tiyɛntigiya sankɔrɔta a bonya kama, mun na kiri bɛ bin ne kan hali sa iko hakɛkɛla ?
8 O tuma, mun na an tɛna kuma haramulen fɔ ko : «An ka kojugu kɛ walasa ɲuman ka bɔ o la», i na a fɔ dɔw ye a da an na cogo min?
Kiri binni o mɔgɔ sifayaw kan, o bɛnnen bɛ!
Mɔgɔ si jalakintan tɛ
9 Ayiwa, anw Zifuw, an bɛ mɔgɔ tɔw ɲɛ wa?
Ayi, o kuma tɛ a la fewu.
Bawo Zifuw ani Gɛrɛsikaw, ne ye a jira ka a jɛya ko olu bɛɛ bɛ hakɛ ka fanga kɔrɔ.
10 Iko a sɛbɛnnen bɛ cogo min : Mɔgɔ tilennen tɛ yen, hali kelen pe, 11 hakilima si tɛ yen, hali kelen min bɛ ka Ala ɲini.
12 U bɛɛ ye sira bila, u bɛɛ tiyɛnna ɲɔgɔn fɛ; ɲumankɛla tɛ yen, ayi, hali kelen pe.
13 U ngɔɔnɔ ye sɛlɛ dayɛlɛlen ye. U bɛ mɔgɔw lafili u nɛnkun diya fɛ.
Fɔnfɔnninbaga de bɛ u nɛnkun kɔrɔ. 14 Danga ni bɔnɛ kuma dɔrɔn de bɛ u da.
15 U senna ka teli joli bɔnni fɛ.
16 U tɛmɛnsennɔ ye tiyɛnni ni bɔnɛ ye;
17 u tɛ hɛra sira dɔn. 18 Ala ɲɛsiran fan si tɛ u ɲɛ kan.
19 Nka, an bɛ a dɔn ko Jɛ sigikan mana min fɔ, a bɛ o fɔ mɔgɔw ye minnu bɛ Jɛ sigikan kɔrɔ, janko mɔgɔ si kana se ka kuma ani diyɛn mumɛ ka dɔn jalakitigi ye Ala ɲɛ kɔrɔ, 20 bawo mɔgɔ si tɛna lajɛya ale ɲɛ kɔrɔ Jɛ sigikan walew tiimɛni fɛ : Nka Jɛ sigikan de bɛ a to an bɛ hakɛ sidɔn.
Lajɛyali sɔrɔ sabu
21 Nka, sisan ka a sɔrɔ Jɛ sigikan tɛ, Ala ye a ka tilennenya jira kɛnɛ kan min bɛ an kisi. Jɛ sigikan ni kiraw ye o seereya ka ban. 22 Ala ka o tilennenya min sɔrɔ sabu ye dannaya ye Yezu Krista la, o ye dannatigiw bɛɛ de ta ye. Bawo, mɔgɔ ma bɔ mɔgɔ la : 23 mɔgɔw bɛɛ ye hakɛ kɛ ani Ala nɔɔrɔ tigɛra u la.
24 Nka Ala de bɛ u lajɛya ten fu, a ka ɲumanya kosɔn, ka da kunmabɔli kan min waleyara Krista Yezu la.
25 Ala kɔni sɔnna Krista ka gengen kuruwa kan, walasa a joli sarakali fɛ, Krista ka kɛ yafa sɔrɔ sabu ye mɔgɔw bolo minnu ye u ka dannaya ta ka da a kan. O sira fɛ, Ala ye a yɛrɛ ka tilennenya jira kɛnɛ kan, katugu a tun ye fɔlɔ hakɛw ɲangibali to yen, 26 a ka muɲu kɔnɔ. A ye a ka tilennenya jira kɛnɛ kan bi tile la, walasa ale ka jɛya ani mɔgɔ min bɛ da Yezu la ka o lajɛya.
27 O tuma, wasoyɔrɔ bɛ min?
A tɛ yen!
Ka da mun kan?
Ka da Jɛ sigikan walew tiimɛni kan wa?
Ayi, o tɛ fewu! Nka o bɛ kɛ ka da dannaya sigikan de kan.
28 Bawo, anw ɲɛ na: Adamaden bɛ lajɛya dannaya de fɛ, Jɛ sigikan walew tɛ.
29 Wali Ala tun na kɛ Zifuw dama ka Ala ye wa? A fɔ a tɛ siyaw fana ka Ala ye?
Ɔwɔ, siyaw fana ka Ala don, 30 katugu Ala ye kelen pe de ye. Mɔgɔ minnu sigira nɛgɛ kɔrɔ, a bɛna olu lajɛya dannaya sabu fɛ, ani minnu ma sigi nɛgɛ kɔrɔ, a bɛna olu fana lajɛya dannaya ta bolo fɛ.
31 O tuma na dannaya kosɔn, an bɛ Jɛ sigikan bɔ da la wa?
Ayi, nka an bɛ barika de don a la !
4
1 An dun na mun fɔ an bɛnbakɛ Abrahamu kan? A sera ka mun sɔrɔ a yɛrɛ kolo la?
2 Ni a ka kɛwalew tun kɛra a lajɛyali sɔrɔ sabu ye, a tun na se ka o kɛ a wasokun ye, nka o kɔni tɛ se ka kɛ Ala ɲɛ kɔrɔ.
3 Sɛbɛnw bɛ mun fɔ o ko la?
Abrahamu dara Ala la, ani o jatera a ye tilennenya ye.
4 Ni mɔgɔ ye baara min kɛ, o sara tɛ ɲɛnma ye, nka a wɔsi don, a ni min ka kan.
5 O bɛɛ ni a ta ni baarakɛbali dara aladɔnbali Lajɛyabaga la, ka a sɔrɔ hali a ma walew kɛ, Ala bɛ a ka dannaya jate tilennenya sɔrɔ sabu ye.
6 O cogo la: Ala ye mɔgɔ min lajɛya ka a sɔrɔ o ma siri a ka walew la, Dawidi bɛ o tigi ka kunnadiya kofɔ: 7 mɔgɔ minnu ka tilenbaliyako yafara, ka u ka hakɛw to u ye, olu kunna ka di!
8 Matigi tɛ mɔgɔ min jate hakɛkɛla ye tugun, o tigi kunna ka di.
9 Nin hɛra ɲɛsinnen bɛ mɔgɔw ma minnu dɔrɔn sigira nɛgɛ kɔrɔ wa, wali minnu ma sigi nɛgɛ kɔrɔ olu fana bɛ a la?
Bawo, an ko Abrahamu ka dannaya de jatera tilennenya ye.
10 Nka o kɛra ka a to cogoya jumɛn na?
A sigilen kɔ nɛgɛ kɔrɔ wa, wali o ɲɛ?
A ma kɛ o kɔ, nka o ɲɛ!
11 Tilennenya min sɔrɔla dannaya sabu fɛ, ka a sɔrɔ a tun ma sigi nɛgɛ kɔrɔ, nɛgɛkɔrɔsigi kɛra o taamasenɲɛ ye. O cogo de la, mɔgɔ minnu ma sigi nɛgɛ kɔrɔ, a kɛra olu bɛɛ fa ye, walasa tilennenya ka jate olu fana ye.
12 O cogo kelen na, mɔgɔw minnu sigira nɛgɛ kɔrɔ, a kɛra olu fana bɛɛ fa ye, olu minnu ma dan nɛgɛkɔrɔsigi ma, nka ni u bɛ taama fana dannaya sira kan, dannaya min tun bɛ an fa Abrahamu la, sani a ka sigi nɛgɛ kɔrɔ.
13 Bawo, Ala ye layidu ta Abrahamu ni a bɔnsɔnw ye ko diyɛn na kɛ u niyɔrɔciyɛn ye. O tɛna kɛ ka da Jɛ sigikan tiimɛni kan, nka ka da tilennenya kan dannaya ye min sɔrɔli sabu ye.
14 Ɔwɔ ni ciyɛn sɔrɔli sirilen bɛ Jɛ sigikan tiimɛni na, dannaya bɛ kɛ ko lankolon ye ani layidu bɛ wuli: 15 katugu Jɛ sigikan bɛna ni funun de ye, ka a sɔrɔ ni Jɛ sigikan tɛ yɔrɔ min na, Ala kan sɔsɔli fana tɛ yen.
16 O tuma na, dannaya de bɛ mɔgɔ kɛ ciyɛntala ye; o cogo la ciyɛn nin bɛ sɔrɔ Ala ka ɲumanya fɛ, ani layidu bɛ to a nɔ na Abrahamu bɔnsɔnw bɛɛ ye. Jɛ sigikan bɛ mɔgɔ minnu bolo, olu dɔrɔn ko tɛ, nka Abrahamu ka danna ɲɔgɔn bɛ mɔgɔ minnu na olu fana bɛɛ ko don; Abrahamu ye an bɛɛ lajɛlen fa ye. 17 Tiyɛn don, a sɛbɛnnen bɛ, ko: Ne ye i kɛ siya kuluba caman fa ye - An fa don Ala ɲɛ kɔrɔ a dalen bɛ min na, o min bɛ suw labalo ani ka fɛnw lana diyɛn na, fɛn minnu tun tɛ yen.
18 Abrahamu ye dannaya ni jigi ye jigibanko cɛ la. Ani o cogo la, a kɛra siya kuluba fa ye ka bɛn Matigi ka fɔlen ma: I bɔnsɔnw na caya tan de !
19 Abrahamu tun bɛ san kɛmɛ bɔ: A tun ye a dɔn ko ale yɛrɛ ni a muso Sara tun kɔrɔla densɔrɔ ma. Nka foyi ma bɔ a ka dannaya la.
20 Ala ka layidu kosɔn, a ma siga, a ma kɛ dannabali ye. A ka dannaya ye barika don a la ani a ye Ala majamu, 21 katugu a tun dalen bɛ a la ko se bɛ Ala ye ka a ka layidu talen tiimɛ.
22 O de kosɔn, a ka dannaya jatera tilennenya ye.
23 O bɛɛ ni a ta sɛbɛn senuw ma a fɔ ko o jate minɛna Abrahamu kelen ye, 24 nka u kan bɛ anw fana ma, anw minnu ka dannaya na jate, ka da a kan an dara Ala la, ale min ye an Matigi Yezu lakunun ka bɔ suw cɛ la. 25 Yezu kɔni donna bolo la anw ka filimakow de kosɔn ani a kununna ka bɔ suw la anw lajɛyali de kama.
5
Lajɛyali nafaw
1 O cogo la, an lajɛyalen dannaya fɛ, bɛn sigira an ni Ala cɛ an Matigi Yezu Krista fɛ.
2 An bɛ balo o mandiya min kɔnɔ, ale de ye o sɔrɔli se di an ma, dannaya fɛ, ani an wasokun ye ko an jigi bɛ an niyɔrɔ kan Ala nɔɔrɔ la.
3 Ani fana, tɔɔrɔw yɛrɛ ye an wasokun ye, katugu an bɛ a dɔn ko tɔɔrɔ bɛ bangin timinandiya la, 4 ko timinandiya bɛ bangin barika jɔnjɔn na, ko barika jɔnjɔn bɛ bangin jigi la.
5 Jigi dun tɛ mɔgɔ janfa, katugu Hakili min dira an ma, Ala kanuya donna an dusukunw la o sabu fɛ.
6 Ɔwɔ, ka a sɔrɔ an tun ye barikantanw ye, anw minnu tun ye hakɛkɛlaw ye, Krista sara an ye Ala ka waati latigɛlen na.
7 Ka sɔn ka sa mɔgɔ tilennen kosɔn, a fɔ o kɛbaga sɔrɔli man gɛlɛn kosɛbɛ? A dɔ la mɔgɔ na sɔrɔ min bɛna sɔn ka sa mɔgɔɲuman dɔ kosɔn.
8 Nka ko min bɛ a jira ko an kanuya bɛ Ala la, o ye ko Krista sara anw ye, ka a sɔrɔ an tun ye hakɛkɛlaw ye.
9 Sisan an lajɛyalen kɔ Krista joli sabu fɛ, siga tɛ a la an kɔni bɛna kisi ale sabu fɛ Ala ka funun ma.
10 Bɛn sigira anw ni Ala cɛ a Den saya fɛ, ka a sɔrɔ an tun ye Ala juguw ye. O kɔni bɛ a jira ko, ka an to o bɛn kɔnɔ, an bɛna kisi a Den baloli fɛ. 11 O dama tɛ, nka an bɛ Ala kɛ an wasokun ye an Matigi Yezu Krista sabu fɛ, ale min sabu la bɛn sigira sisan anw ni Ala cɛ.
Hadama ani Yezu Krista
12 Hakɛ donna diyɛn kɔnɔ mɔgɔ kelen sabu fɛ, ani saya donna hakɛ sabu fɛ. O sira fɛ fana, saya ye mɔgɔw bɛɛ sɔrɔ, ka a masɔrɔ u bɛɛ ye hakɛ kɛ.
13 Sani Jɛ sigikan ka sɔrɔ, hakɛ tun bɛ diyɛn kɔnɔ nka o hakɛ tun tɛ ɲangi, ka da a kan Jɛ sigikan tun tɛ yen.
14 O bɛɛ ni a ta, ka a ta Adama na fo ka taa se Moyizi tile ma, saya ye se sɔrɔ mɔgɔw bɛɛ kan, hali mɔgɔ minnu tun ma hakɛ kɛ Ala kan sɔsɔli sira fɛ iko Adama, o min ye Nabaga bisigi ye.
15 Ala ka danye ni filimako tɛ suma minɛn kelen na.
Mɔgɔ kelen pe ka filimako kosɔn, saya sera jamakulu ma. Nka Ala ka ɲumanya woyo barika ka bon ka tɛmɛn o kan haali ani a ye mandiya min jira Yezu Krista kelen sabu fɛ, o warala jamakulu ma.
16 Ala ka ɲuman kɛlen ni mɔgɔ kelen ka hakɛ kɔlɔlɔw tɛ se ka suma minɛn kelen na. A kɔni kɛra, ko : Mɔgɔ kelen pe ka hakɛ kosɔn, kiri binna mɔgɔ bɛɛ kan. Nka a kɛra fana ko filimakow ni u caya bɛɛ, Ala ka danye nana ni u lajɛyali ye.
17 Bawo ni saya ye setigiya sɔrɔ mɔgɔ kelen pe ka filimako sabu fɛ, Yezu Krista sabu fɛ, mɔgɔ minnu ye mandiyaba ani lajɛyali danye sɔrɔ, olu na balo setigiya la ka tɛmɛn o kan.
18 O la, iko mɔgɔ kelen pe ka filimako ye kiri bin mɔgɔw bɛɛ kan cogo min, o cogo kelen na, tilennenya sira taamani mɔgɔ kelen pe fɛ, o kɛra lajɛyali sɔrɔli sabu ye mɔgɔw bɛɛ ma. Balo bɛ sɔrɔ o lajɛyali de fɛ.
19 Bawo, iko jamakulu kɛra hakɛkɛlaw ye mɔgɔ kelen pe banni fɛ Ala sago ma, o cogo kelen na, mɔgɔ kelen pe sɔnni fɛ Ala sago ma, jamakulu bɛna lajɛya.
20 Jɛ sigikan nana ni filimako bugunni ye, nka hakɛ bugunna yɔrɔ min, mandiya fana walankatara yen, 21 walasa, iko hakɛ tun ye setigiya kɛ cogo min saya kama, o cogo kelen na, tilennenya fɛ, Ala ka ɲumanya bɛ setigiya kɛ balo banbali kama, an Matigi Yezu Krista sabu la.
6
Saya ni balo, batɛmu fɛ Krista la
1 O la, anw na mun fɔ?
An ka to hakɛ bolo wa walasa mandiya ka yiriwa ?
2 Ayi, cogo si la!
An minnu salen don hakɛ ko la, an na balo tugun hakɛ la wa?
3 Anw tɛ a dɔn wa ko an minnu batizera Krista Yezu la, ko anw batizera a ka saya de la?
4 Batɛmu fɛ, a ka saya la, an dara kaburu kɔnɔ a fɛ, walasa an fana ka don balokura la, iko Krista min kununna ka bɔ suw cɛ la Fa ka kobɛɛsebagaya fɛ.
5 Bawo, ni an ni a jɛra ka kɛ kelen ye a yɛrɛ saya la, an ni a na jɛ ka kɛ kelen ye a yɛrɛ kununni na.
6 An ka a faamuya kosɛbɛ ko: An ka Adamadenyakɔrɔ ni ale gengenna kuruwa kan ɲɔgɔn fɛ, walasa o hakɛkɛfari ka silasa, ani an kana kɛ tugun hakɛ ka jɔnw ye.
7 Katugu mɔgɔ min sara, o bɔra hakɛ ka jɔnya la.
8 Ni an kɔni ni Krista sara ɲɔgɔn fɛ, an dalen bɛ a la ko an ni a na balo ɲɔgɔn fɛ. 9 Bawo, an bɛ a dɔn ko a kununnen ka bɔ suw cɛ la, Krista tɛ sa tugun, saya ka se si tɛ a kan tugun.
10 Katugu a sara, ani a salen don hakɛ ko la, sanga ni waati bɛɛ kama.
A bɛ balo la, ani a bɛ balo la Ala de ye.
11 O cogo kelen na, aw fana : Aw ka a dɔn ko aw salen don hakɛ ko la, ani ko aw bɛ balo la Ala ye Yezu Krista sabu fɛ.
12 Hakɛ kɔni kana se sɔrɔ aw farikolo sata kan tugun ka aw sama a negejuguw nɔ fɛ.
13 Aw kana aw farikolo yɔrɔw di hakɛ ma ka u kɛ tilenbaliya baarakɛminɛnw ye.
Nka aw ka aw farikolo yɔrɔw kɛ tilennenya baarakɛminɛnw ye, ka aw yɛrɛ di Ala ma iko mɔgɔ minnu sara ka kunun ka bɔ suw cɛ la.
14 Hakɛ ka se si tɛna kɛ aw kan tugun, katugu aw tɛ Jɛ sigikan minɛn kɔnɔ tugun, nka Ala ka ɲumanya minɛn kɔnɔ.
Dannatigi ka tilennenya walew
15 Ayiwa sa!
An bɛna hakɛ kɛ katugu an tɛ Jɛ sigikan minɛn kɔnɔ tugun fo Ala ka ɲumanya minɛn?
Ayi, o tɛna kɛ fewu!
16 Aw tɛ a dɔn wa, ko: Ni aw sɔnna ko aw bɛna aw magan mɔgɔ dɔ ye iko jɔnw ka o sago kɛ, aw bɛ makɛ min sago kɛ, aw ye o ka jɔnw de ye? Ni hakɛ ko don, o bɛ mɔgɔ lataa saya la! Ni Ala sago kɛli don, o bɛ mɔgɔ ladon tilennenya la.
17 Barika ka da Ala ye katugu aw tun ye hakɛ ka jɔnw ye, nka kalan ye balocogo min lase aw ma, aw sɔnna o ma aw dusu bɛɛ la. 18 Aw bɔlen kɔ hakɛ jɔnyajuru la, aw donna tilennenya jɔnyajuru la.
19 Ne bɛ kuma aw ye Adamaden ta cogo la ka o sabu kɛ aw farikolo ka barikantanya ye.
Aw ye aw farikolo yɔrɔw di ka u kɛ nɔgɔlenyakow ani tilenbaliyakow ka jɔn ye tilenbaliyakow kosɔn. Sisan kɔni, aw ka u di ka kɛ tilennenya ka jɔn ye, u ka u magan a ye, o min bɛ mɔgɔ lase senuya ma.
20 Ka aw to hakɛ jɔnyajuru la, aw tun tɛ tilennenya minɛn kɔnɔ.
21 Ayiwa, aw ye nafa jumɛn sɔrɔ o la?
Sisan o maloya bɛ aw la, katugu o laban ye saya de ye.
22 Nka, sisan aw bɔlen kɔ hakɛ jɔnyajuru la, ka kɛ Ala ka jɔnw ye, aw ye nafa minnu sɔrɔ, olu bɛ mɔgɔ lase senuyali de ma, ani olu laban ye balo banbali de ye.
23 Bawo, hakɛ sara ye saya de ye; nka Ala ka danye ye balo banbali ye, an Matigi Krista Yezu la.
7
1 Wali, ne balimaw, aw minnu ye Jɛ sigikan dɔnbagabaw ye, aw tɛ a dɔn wa ko Jɛ sigikan ka se bɛ Adamaden kan a ka diyɛnnatigɛ dɔrɔn de kɔnɔ?
2 O cogo la, muso furulen bɛ cɛ ka juru la ka bɛn Jɛ sigikan ma, cɛ ka diyɛnnatigɛ kɔnɔ; nka ni cɛ sara, a ka furu ci tɛ muso kan tugun.
3 O kama, ka a cɛ to balo la, ni a ye a yɛrɛ di cɛ wɛrɛ ma, a na fɔ a ma ko jɛnɛyakɛla; nka ni a cɛ sara, Jɛ sigikan tɛ a labalan tugun ani ni a furula cɛ wɛrɛ ma, o tɛ jɛnɛyako ye.
4 O cogo kelen na, ne balimaw, aw bilara saya la Jɛ sigikan ko la, ka o sabu kɛ Krista farikolo ye. O sira fɛ, aw kɛra dɔ ta ye : Ale ta ye, ale min kununna ka bɔ suw cɛ la, walasa an ka mɔgɔya ka wolo walew la minnu bɛ bɛn Ala ma.
5 Bawo, ka an to an hakɛkɛfari la, hakɛ negejuguw tun bɛ baara kɛ an fari yɔrɔw bɛɛ la, Jɛ sigikan ka yugubali kɔrɔ, walasa an ka walew kɛ minnu laban ye saya ye.
6 Nka sisan, an salen kɔ jɔnya ko la, Jɛ sigikan doni jiginna ka bɔ an kun tugun. O siratigɛ la, an bɛ an magan Ala ye Hakili ta sirakura de fɛ, an tɛ an magan tugun Ala ye sɛbɛn sirakɔrɔ fɛ.
Jɛ sigikan jɔyɔrɔ
7 O kɔrɔ bɛ di ?
Ko Jɛ sigikan ye fɛn hakɛma ye wa?
Ayi, o tɛ dɛ!
Nka, ne ye hakɛ dɔn Jɛ sigikan dɔrɔn de fɛ.
O cogo la, ne tun tɛna negejugu sidɔn ni Jɛ sigikan tun ma a fɔ: I kana negejuguya kɛ!
8 Nka hakɛ ye cogoya sɔrɔ ka negejugu sifayaw bɛɛ bila ne na Ci sira fɛ.
Bawo, ni Jɛ sigikan tɛ, hakɛ ye fɛnsu ye. 9 Fɔlɔ, ka a sɔrɔ Jɛ sigikan tun tɛ yen, ne tun bɛ balo la. Nka Ci nana min kɛ, hakɛ balola kokura. 10 Ani saya sera ne ma: Ci min ka kan ka balo lase mɔgɔ ma, o kɛra ne ma saya sabu ye.
11 Katugu hakɛ ye cogoya sɔrɔ ka ne nɛgɛn, Ci sira fɛ ani ka saya lase ne ma Ci bolo fɛ.
12 O cogo la, Jɛ sigikan ka senu, Ci ka senu, a tilennen ani a ka ɲi.
13 O tuma, a fɔ fɛnɲuman kɛra ne ma saya sabu ye wa?
Ayi, o ma kɛ fewu!
Nka hakɛ de kɛra o sabu ye; katugu fɛnɲuman bolo fɛ, ale de ye saya lase ne ma. O de sen fɛ, hakɛ ye a seko damajira kɛ ani ka a ka juguya da kɛnɛ kan, Ci bolo fɛ.
Hadamaden bɛ hakɛ ka bila kɔnɔ
14 Bawo, an bɛ a dɔn ko: Jɛ sigikan ye Hakili ka ko ye; nka, ne kɔni, hakɛkɛfari bɛ ne kan, hakɛ kɛlen bɛ ka ne san jɔnya kama.
15 Tiyɛn yɛrɛ la, ne tɛ foyi faamu ne ka ko kɛtaw la, bawo ne diyanyeko ye min ye, ne tɛ o kɛ, nka ne goyanyeko, ne bɛ o de kɛ.
16 O la, ne goyanyeko, ni ne bɛ o kɛ, ne ni Jɛ sigikan bɛ kan kelen fɔ ani ne sɔnnen don ko: Jɛ sigikan ka ɲi.
17 O de la, o wale sifayaw kɛbaga tɛ ne yɛrɛ ye, nka o ye hakɛ de ye, o min basigilen bɛ ne na.
18 Ne kɔni bɛ a dɔn, koɲuman basigilen tɛ ne na, ne hakɛkɛfari la. Bawo, ne bɛ se ka ɲuman kɛli ŋaniya, nka ɲuman kɛli se tɛ ne ye.
19 Ka da a kan ɲuman min ka di ne ye, ne tɛ o kɛ, ani ne tɛ juguman min fɛ, ne bɛ o de kɛ.
20 O la, ni ko min man di ne ye, ni ne bɛ o de kɛ, o kɛbaga tɛ ne yɛrɛ ye, nka o ye hakɛ de ye, o min basigilen bɛ ne na.
21 Koɲuman kɛli ŋaniya bɛ ne na, nka ne ɲɛ bɛ a la ko ci dɔ waajibiyalen bɛ ne kan : Kojugu kɛli dama se bɛ ne ye.
22 Ala ka Jɛ sigikan ka di ne ye, ne yɛrɛ kɔnɔ, 23 nka ne bɛ Ci wɛrɛw sɔrɔ ne yɛrɛ fari yɔrɔw la minnu bɛ Jɛ sigikan kɛlɛ, Jɛ sigikan min ye ne hakilinata ye. O Ciw bɛ ne kɛ hakɛ ka jɔn ye, hakɛ min bɛ fari la.
24 Ne Adamaden, bɔnɛ bɛ ne ye: Farikolo sata min bɛ ne na, Jɔnni na o doni bɔ ne kun?
25 Tanu ka kɛ Ala ye, Yezu Krista an Matigi bolo fɛ!
Ne kɛlen filɛ sa filankafo ye! Ne bɛ jɔnya la Ala ka Jɛ sigikan kɔrɔ hakilina sira fɛ, ani ne bɛ jɔnya la fana hakɛ ka ci kɔrɔ hakɛkɛfari sira fɛ.
8
Yɛrɛmahɔrɔnya sɔrɔli Hakili Senu se fɛ
1 Sisan sa kɔni, mɔgɔ minnu bɛ Krista Yezu la, kiri tɛ se ka bin olu kan cogo si la.
2 Katugu, Hakili min bɛ mɔgɔ labalo Krista Yezu la, o ka ci ye ne bɔ hakɛ ka ci bolo ani saya bolo.
3 Bawo Jɛ sigikan tun dɛsɛra ko min na, ka o sabu kɛ an hakɛkɛfari ni a barikantanya ye, Ala ye o kɛ: A kɛlen ka a yɛrɛ Den bila ka na an hakɛkɛfari minɛn kɔnɔ, hakɛ silasali kama, a ye kiri bin hakɛ kan hakɛkɛfari la.
4 O cogo la, Jɛ sigikan tun bɛ ka tilennenya min waajibiya, o waleyara anw la, an minnu tɛ taama hakɛkɛfari fanga kɔrɔ, nka Hakili ka fanga kɔrɔ.
5 Bawo, hakɛkɛfari fanga kɔrɔ, mɔgɔ bɛ sama fari negejugu nɔ fɛ; nka Hakili ka bila kɔnɔ, mɔgɔ bɛ sama Hakili ka walew de nɔ fɛ.
6 Hakɛkɛfari bɛ sama saya nɔ fɛ, nka Hakili bɛ sama balo ni hɛra de nɔ fɛ.
7 Katugu hakɛkɛfari tɛ hami foyi la ni Ala kɛlɛli tɛ; o bɛ ban ka don Ala ka Jɛ sigikan kɔrɔ, wa o yɛrɛ se tɛ a ye.
8 Mɔgɔ si tɛ se ka a to jɔnya na hakɛkɛfari la ka ko diya Ala ye.
9 Aw dun kɔni, aw tɛ hakɛkɛfari fanga kɔrɔ tugun, nka Hakili ka fanga kɔrɔ. Ka da a kan: Ala Hakili basigilen bɛ aw la;
Krista Hakili sigilen tɛ mɔgɔ min na, o tigi tɛ Krista ta ye.
10 Nka, ni Krista bɛ aw la, hali ni tiyɛn don ko aw farikolo bɛ saya lase mɔgɔ ma hakɛ fɛ, Hakili bɛ aw labalo tilennenya sabu fɛ.
11 Ani Ala min ye Yezu lakunun ka bɔ suw cɛ la, ni o Hakili basigilen bɛ aw la, ale min ye Krista lakunun ka bɔ suw cɛ la, a na aw fana farikolo sataw labalo a Hakili se fɛ, o min basigilen bɛ aw la.
12 O la sa, ne balimaw, juru kɔni bɛ an na, nka o tɛ hakɛkɛfari juru ye, min tun na an waajibiya ka balo o ta sira kan.
13 Katugu, ni aw balola hakɛkɛfari sira kan, aw na sa; nka Hakili barika fɛ, ni aw bɛ aw ka hakɛkɛfari walew silatunun, aw na balo.
Ala denw Hakili sabu fɛ
14 Bawo, Ala Hakili bɛ mɔgɔ minnu ɲɛminɛ, olu bɛɛ de ye Ala denw ye.
15 Aw ma hakili sɔrɔ min bɛ aw kɛ jɔnw ye, ni ka aw lasegin siran na, nka Hakili min bɛ aw kɛ lamɔdenw ye, ani min sabu fɛ anw bɛ pɛrɛn, ko: Abba!
Ne Fa!
16 O Hakili yɛrɛ de bɛ a jɛya anw hakili ma ko an ye Ala denw ye.
17 An ye a denw ye, ani o kama, an ye ciyɛntalaw fana ye: Ala ciyɛntalaw ani Krista ciyɛntaɲɔgɔnw, ka da a kan an ni a jɛ ye a ka tɔɔrɔw ye, an ni a jɛ bɛ kɛ fana a nɔɔrɔ ye.
Nɔɔrɔ min na da an kan sini
18 Bawo, ne bɛ a jate ko sisan tɔɔrɔw man kan ka sanga ni sini nɔɔrɔ ye, min gundo na majira an na.
19 Dafɛnw bɛɛ kɔrɔtɔlen bɛ ka Ala denw nɔɔrɔlama gundo majirali makɔnɔ.
20 U bɛɛ kɔni donna kunntanya ka fanga kɔrɔ, u yɛrɛw diyanyeko tun tɛ o ye; nka u koronbaga ka fanga nɔ don. O bɛɛ ni a ta, jigiya bɛ u la: 21 Katugu dafɛnw bɛna hɔrɔnya ka u labɔ tolili ka jɔnya na, walasa ka niyɔrɔ sɔrɔ Ala denw ka yɛrɛmahɔrɔnya ni u nɔɔrɔ la.
22 Ɔwɔ an bɛ a dɔn ka a jɛya ko dafɛnw bɛɛ bɛ ka ŋunan tindimi bolo hali sa.
23 Olu dama tɛ. An fana, an bɛ ka ŋunan an kɔnɔ an ka tɔɔrɔw kɔrɔ. Anw kɔni ye Hakili ka danye kunfɔlɔw sɔrɔ ka ban, nka an bɛ ka ŋunan an yɛrɛw kɔnɔko min nɔ fɛ, o ye ko: Ala ka an ladon a bara lamɔdenya la, ka an yɛrɛkun bɛɛ kunmabɔ o cogo la.
24 An kɔni kisira, nka o ye jigiyako de ye. Jigilafɛn yeli bɛ jigida ban. I ɲɛ bɛ fɛn min na ka ban, i bɛ se cogo di ka i jigi da o kan hali sa?
25 Anw minnu kɔni jigi dalen bɛ fɛn kan, an ɲɛ tɛ min na fɔlɔ, an sigilen bɛ ka o makɔnɔ ni timinandiya ye, 26 ani fana, Hakili de bɛ dɛmɛn don an na an ka barikantanya kɔnɔ, katugu an tɛ delili kɛcogoɲuman dɔn.
Hakili de bɛ an soonadon ŋunankanw fɛ, mɔgɔ tɛ se ka minnu fɔ.
27 Ani, Ala, min ɲɛ bɛ dusukunnakow la: O bɛ Hakili dɔn. A bɛ a dɔn ko ni Hakili ye soonadonni kɛ mɔgɔsenuw ye, o soonadonni bɛ bɛn Ala ma.
28 An ye a dɔn fana, ko: Fɛn bɛɛ ɲɛsinnen bɛ Ala kanubagaw ka nafa sɔrɔli ma, olu minnu welela ka bɛn a ka ko ɲɛsigilen ma.
29 A tun ye mɔgɔ minnu dɔn ka ban: A ye olu ɲɛsigi diyɛnnatigɛ la ko u ka kɛ a Den bɔɲɔgɔnko ye, walasa o Den nin ka kɛ Denfɔlɔ ye balimakulu cɛ la.
30 A ye mɔgɔ minnu ɲɛsigi diyɛnnatigɛ la, a ye olu fana de wele; a ye minnu wele, a ye olu fana de lajɛya.
A ye minnu lajɛya, a ye olu fana nɔɔrɔya.
Ala ka kanuya majamuni
31 An na mun fɔ hali sa?
Ni Ala jɔlen bɛ anw ye, Jɔnni na wuli ka a jɔ anw kama?
32 A ma a yɛrɛ Den makaran; nka a ye o don bolo la anw bɛɛ kosɔn. O tuma na, a tɛna se cogo di ka ɲɛ anw ma ka anw sɔn fɛn bɛɛ la, o Den nin sabu la?
33 Ala ye mɔgɔ minnu latɔmɔ, Jɔnni bɛna olu jalaki?
Ala de bɛ u lajɛya!
34 Jɔnni kelen na kiri bin u kan?
Krista Yezu sara, ka tɛmɛn o kan, a kununna ka bɔ suw cɛ la, a sigilen bɛ Ala kininbolo fɛ ani a bɛ delili la anw ye.
35 Mun na se ka anw fara ka bɔ Krista ka Kanuya la?
Ɲɛgan wa? Kɔnɔnafili wa? Nimatɔɔrɔ wa? Kɔngɔ wa? Faantanya wa? Saya farati wa? Npan wa?
36 Iko a sɛbɛnnen bɛ cogo min: E de kosɔn, tile mumɛ kɔnɔ, anw bɛ bila saya la, anw bɛ jate iko saga fagataw.
37 Nka o bɛɛ ni a ta, kogɛlɛn ninnu bɛɛ cɛ la, anw de ye setigibaw ye anw Kanubaga sabu fɛ.
38 A kɔni jɛyalen bɛ ne ma, ko: Saya ni balo si ko tɛ, mɛlɛkɛw ni setigiyaw si ko tɛ, bi ni sini si ko tɛ, 39 sebagayaw si ko tɛ, sanfɛla fangaw ani dugukolo jukɔrɔfangaw si ko tɛ; dafɛn si ko tɛ, fɛn si kelen kɔni tɛna se ka anw fara ka bɔ Ala ka kanuya la, a ye kanuya min jira anw la Matigi Yezu Krista bolo fɛ.
9
Isirayɛli latɔmɔni ani a ka hakɛ
1 Ka ne to Krista taya la, ne bɛ tiyɛn de fɔ, ne tɛ nkalon tigɛ o la, ne dusukun bɛ o seereya Hakili Senu fɛ : 2 Dusukasiba bɛ ne na, min tɔɔrɔ tɛ ka kɔtigɛ.
3 Tiyɛn na, ne tun bɛna a ŋaniya : Ne ka danga ani ne ka tigɛ ka bɔ Krista la ne balimaw kunkɔrɔ, ne ni minnu ye siya kelen ye a bɔkolo la.
4 U kɔni ye Isirayɛlidenw ye; Ala ye u kɛ a lamɔdenw ye, ka nɔɔrɔ da u kan, ka jɛ caman siri a ni u cɛ, ka Jɛ sigikan di u ma, ka a yɛrɛ batowalew jira u la, ka layidu caman ta u ye. 5 Fɔlɔ mɔgɔbaw bɛɛ ye u bɛnbaw ye; ani Krista bɔra u la bɔkolo sira fɛ, Krista min bɛ fɛn bɛɛ ni san cɛ, min ye Ala tanuta ye sanga ni waati bɛɛ.
Amiina!
6 Nka, o bɛɛ ni a ta, Ala ka kuma kɛbali ma to :
Bawo, mɔgɔ minnu bɛɛ ye Isirayɛli joli ye, olu bɛɛ tɛ Isirayɛli dɔ ye, 7 ani mɔgɔ minnu bɛɛ ye Abrahamu joli ye, olu bɛɛ tɛ a denw ye.
Nka, a na fɔ Izaaki joli dɔrɔn de ma, ko : I bɔnsɔnw filɛ ninnu ye. 8 O kɔrɔ ye, ko : Den minnu sɔrɔla hakɛkɛfari sago fɛ, olu tɛ Ala denw ye, nka den minnu sɔrɔla layidu sira fɛ, olu dɔrɔn de bɛ jate bɔnsɔnw ye.
9 Katugu nin kuma tun ye layidu de ye, ko : Nin waati kelen na, ne na kɔsegin ka na i bara ani o na a sɔrɔ den bɛ Sara bolo.
10 Ani a bɛɛ tɛ o ye: Erebeka fana ta yɔrɔ bɛ yen. O tun ye garijɛgɛ sɔrɔ an fa Izaaki kelen de fɛ.
11 Nka sani a denw ka bangin, ka a sɔrɔ u tun ma ɲuman kɛ janko juguman, walasa a ka da kɛnɛ kan ko Ala ka ko ɲɛsigilen bɛ sɛmɛntiya ka taa bɛn a ka latɔmɔni ma, 12 latɔmɔni min sirilen tɛ kɛwalew la, nka Welebaga Ala la; ale de ko Erebeka ma: Kɔrɔkɛ na kɛ dɔgɔnin ka jɔn ye. 13 Iko a sɛbɛnna cogo min, ko: Ne ye Zakɔbu kanu, nka Ezawu ko ma diya ne ye.
Ala tɛ tilenbali ye
14 O kɔrɔ bɛ di sa?
A fɔ : Ala ta na kɛ tilenbaliya ye ?
Ayi, o tɛ fewu !
15 Bawo, a ko Moyizi ye : Ne sago bɛ ka makari mɔgɔ min na, ne na makari o tigi la, ani ne sago bɛ ka hinɛ mɔgɔ min na, ne na hinɛ o tigi la.
16 O dun sirilen tɛ Adamaden sago ni a ka jijali la, nka Ala ka makari la.
17 Katugu, Sɛbɛn ko Farawɔn ye : Ne ye i sigi masaya la, walasa ne ka ne ka sebagaya jira i ko la, ani walasa ne Tɔgɔ ka welewele da diyɛn fan bɛɛ fɛ.
18 O cogo kelen na, a sago bɛ ka makari mɔgɔ min na, a bɛ makari o tigi la, ani a sago bɛ ka mɔgɔ min dusukun gɛlɛya, a bɛ o tigi dusukun gɛlɛya.
19 Ni a bɛ ten, e na a fɔ, ko : Ala dun bɛ se ka jalakili jumɛn kɛ hali sa ?
Bawo, Jɔnni bɛ se ka a sago bali?
20 E Adamaden!
E dun ye Jɔnni ye ko i bɛ Ala sɔsɔ?
Fɛn dilalen bɛna a fɔ a dilabaga ma, ko: mun na i ye ne dila ka kɛ tan?
21 A fɔ: Dagadilala sago tɛ a ka bɔgɔ la ?, ka o kɛ daga sangama wali daga gansan ye?
22 Ayiwa!
Ala sago kɛra ka a ka funun da kɛnɛ kan ani ka a ka sebagaya jira. O de ye a to, a muɲuna ka sabali kosɛbɛ, funun dagaw kɔrɔ minnu tun ka kan ka ci. 23 O sira fɛ, a ye a jira ko dan tɛ a nɔɔrɔ ni a ka fonisireya la makari dagaw fan fɛ; o dagaw minnu labɛnna nɔɔrɔ sɔrɔli kama; 24 anw kɔni, anw minnu ye a ka mɔgɔ welelenw ye, minnu ma bɔ Zifuw dɔrɔn cɛ la, nka siyaw fana cɛ la.
Ala ka makari
25 A bɛ o yɛrɛ de fɔ Kira Oze ka sɛbɛn kɔnɔ, ko: Jama min tun tɛ ne ta ye, ne na o wele ko ne ka jama ani min tun tɛ mandiba ye, ne na o wele ko Mandiba.
26 Ani a tun fɔra u ye yɔrɔ min yɛrɛ la, ko: Aw tɛ ne ka jama ye, u na wele o yɔrɔ kelen na, ko: Balotigi Ala denw.
27 Kira Izayi fana bɛ kulo ka a fɔ Isirayɛli ko la, ko: Hali ni Isirayɛlidenw jate nana kɛ iko kɔgɔji dalacɛncɛn, u tɔ dɔrɔn de na kisi; 28 katugu Matigi na a ka kuma bɛɛ waleya dugukolo kan ani teliya la.
29 Izayi tun ye o de fana suda, ko: Ni kɛlɛbolow Matigi tun ma an dɔw kɛ si ye, an tun na kɛ iko Sodɔmu dugu, iko Gomɔri dugu ɲɔgɔn.
30 O kɔrɔ bɛ di?
O filɛ nin ye, ko: Siya dɔw, minnu tun tɛ ka tilennenya ɲini, olu ye o sɔrɔ. Ne kan bɛ tilennenya de ma min bɛ bɔ dannaya la.
31 Ka a sɔrɔ Isirayɛli min tun bɛ ka tilennenya ɲini Jɛ sigikan sira fɛ, o ye Jɛ sigikan sigikun jɛ.
32 Mun na?
Katugu tilennenya nin kɔni, u hakili tun tɛ ka o sɔrɔ dannaya fɛ, nka u hakili tun bɛ ka o sɔrɔ u yɛrɛw ka kɛwalew de fɛ.
U sen talonna kabakuru la, 33 iko a sɛbɛnna cogo min, ko: Ne filɛ ka sennatalon kabakuru dɔ bila Siyɔn dugu kɔnɔ, kabakuru min bɛ labinni kɛ, nka min bɛ da a la, o ta tɛna kɛ kunmasuuli ye.
10
1 Ne balimaw, ne ŋaniya ni ne ka aladeli ye min ye Isirayɛlidenw ko la, o ye ko u ka kisi.
2 Bawo, ne ye o seere ye, u jijalen don alako la, nka, o jijali sirilen tɛ dɔnniya jɔnjɔn na.
3 U kɛlen ka u kɔdon Ala ka tilennenya la, u ye u yɛrɛw hakilina tilennenya dantigɛ, u ye u ban Ala ka tilennenya la.
4 Katugu Jɛ sigikan kunba kɔni, o ye Krista de ye, walasa mɔgɔ o mɔgɔ bɛ dannaya kɛ, tilennenya ka di o tigi ma.
5 Tilennenya min sirilen bɛ Jɛ sigikan na, Moyizi yɛrɛ ye a sɛbɛn o ko la, ko : Mɔgɔ min mana o sira taama, o tigi na balo a sabu fɛ.
6 Nka, tilennenya min sirilen bɛ dannaya la, o kan filɛ nin ye : I kana a fɔ i dusukun na, ko : Jɔnni na yɛlɛn ka taa arijana na ?
O tun na kɛ iko ka Krista lajigin ka bɔ yen.
7 I kana a fɔ fana i dusukun na, ko : Jɔnni na jigin lahara dingɛdunba kɔnɔ?
O tun na kɛ iko ka Krista labɔ suw cɛ la.
8 A dun bɛ mun fɔ?
A ko : “Kuma ka surun i la, a bɛ i da kɔnɔ ani i dusukun na”.
O kuma, o ye dannaya ka kuma de ye, anw bɛ min welewele da.
9 O la sa, ni i bɛ a fɔ i da la, ko : Yezu ye Matigi ye ani ni i dusukun na i bɛ da a la ko Ala ye a lakunun ka bɔ suw cɛ la, o tuma na i na kisi.
10 Bawo, ka dannaya kɛ i dusukun na, o bɛ i lase tilennenya ma, ani ka i ka dannaya sɛmɛntiya i da la, o bɛ i lase kisili ma.
11 Katugu Sɛbɛn ko : Mɔgɔ o mɔgɔ bɛ da Krista la, o tigi ta tɛna kɛ kunmasuuli ye.
12 O cogo la, danfarayɔrɔ tɛ Zifuw ni siya tɔw cɛ. U bɛɛ Matigi ye kelen ye, min ye fonisire ye a welebagaw bɛɛ ma.
13 Bawo, mɔgɔ o mɔgɔ mana Matigi Tɔgɔ wele, o tigi na kisi.
14 Nka, a na wele cogo di, ni dannaya ma da a kan fɔlɔ ?
Dannaya na da cogo di a kan, ni a dalakuma ma mɛn ?
A dalakuma na mɛn cogo di, ni mɔgɔ si ma o welewele da ?
15 Weleweledali na kɛ cogo di, ni ciden ma lawuli ?
Iko a sɛbɛnnen bɛ cogo min : Kibaroduman lakalibagaw taamasen cɛ ka ɲi haali !
16 Nka, bɛɛ ma sɔn Kibaroduman ma.
Bawo kira Izayi ko : Matigi, Jɔnni dara anw ka waajulikan na?
17 O cogo la, dannaya sabu ye waajuli de ye, ani waajuli kɔni, o ye Krista dalakuma weleweledali de ye.
18 Ayiwa, ni a bɛ ten, ne bɛ ɲininkali kɛ : A fɔ u tun ma a mɛn wa ? Ɔwɔ, tiyɛn na, u ye a mɛn.
Sɛbɛn ko : Waajulikɛlaw kan sera diyɛn fan bɛɛ fɛ, u kumakanw sera fo diyɛn danw la.
19 O tuma, ne bɛ ɲininkali kɛ tugun : A fɔ Isirayɛli tun ma faamuli kɛ de ?
Moyizi tun ye a fɔ ka ban, ko : Mɔgɔ minnu tɛ siya bɔ, ne bɛna mɔgɔ sidɔnbaliw keleya don aw la. Ne bɛna siya kodɔnbali mɔnɛ don aw la.
20 Izayi kɔni, o bɛ a fɔ yɛrɛ, ko : Mɔgɔ minnu tun tɛ ne ɲini, olu ye ne yɔrɔ ye, mɔgɔ minnu tun tɛ ne maɲininka, ne ye ne yɛrɛ jira olu la.
21 Nka Isirayɛli ko la, a ko : Tile mumɛ kɔnɔ, ne ye ne bolo mɔɔnɔbɔ siya murutilen banbaganci ye.
11
Ala ma ban Isirayɛli la
1 Ayiwa sa ne bɛ ɲininkali kɛ : A fɔ Ala de banna a ka jama na?
Ayi, o ma kɛ fewu !
Bawo, ne yɛrɛ ye Isirayɛliden ye, Abrahamu bɔnsɔn ka bɔ Bɛnzamɛn sibolo la.
2 Ala ma ban a ka jama na a ye min lakodɔn kabini kɔrɔlen.
Wali sɛbɛn bɛ min fɔ Eli ko la, tuma min a ye Isirayɛli jalaki Ala ɲɛ kɔrɔ, aw tɛ o dɔn wa, ko : 3 Matigi, u ye i ka kiraw faga, ka i sɔnnibanbew ci; a tɔ tora ne kelen pe de ye ani u bɛ ne ni nɔ fɛ!
4 Nka, Ala ye mun kɛ ka a jaabi?
A ko : Ne ye mɔgɔ ba wolonwula lamara ne ye minnu ma u kunberekuru turu boli Baali ɲɛ kɔrɔ.
5 O cogo kelen na, nin waati yɛrɛ la, tɔnin bɛ yen min latɔmɔna Ala ka ɲumanya fɛ.
6 Nka ni o kɛra ɲumanya sira fɛ, o tuma, o sirilen tɛ kɛwalew la dɛ, ni o tɛ, ɲumanya tɛ ɲumanya ye tugun.
7 O bɛ mun jira ?
Isirayɛli bɛ ka fɛn min ɲini, a ma o sɔrɔ; nka latɔmɔnenw ye o sɔrɔ.
Tɔw kɔni, olu dusukun gɛlɛyara, 8 iko a sɛbɛnnen bɛ cogo min : Ala ye hakili kirinnen di u ma, ka ɲɛw di u ma minnu tɛ yeli kɛ, ka tulow di u ma minnu tɛ mɛnni kɛ fo ka na se bi ma.
9 Dawidi fana ko : U ka dumuniyɔrɔ ka kɛ u minɛjan ni u minɛjɔ ye, u binyɔrɔ ani u ɲɛganyɔrɔ ye!
10 Bugun ka da u ɲɛ na, u kana yeli kɛ; a kɛ u ka u kɔkuru kudayi!
11 Ne dun bɛ ɲininkali kɛ : A fɔ Isirayɛlidenw talonna ka bin kudayi kama ?
Ayi, o tɛ fewu!
Nka, u ka fili fɛ, siya ladonna kisili koɲɛ na, walasa Isirayɛlidenw ka keleya u la.
12 O la, ni u ka fili ye nafaba lase diyɛn ma, ani u binni ye nafaba lase siyaw ma, u bɛɛ lajɛlen donnen kisili koɲɛ na, o nafa tɛna tɛmɛn o kan wa ?
13 Ne bɛ a fɔ aw ye, aw siyaw de ko don, ne cira aw siyaw de ma ani ne bɛna ne ka cidenyabolo bonya.
14 Ne jigi bɛ a kan ko o na keleya don Isirayɛlidenw la ka u dɔw kisi, olu minnu ni ne ye joli kelen ye.
15 Bawo, ni bɛn sigira Ala ni diyɛn cɛ ka o sabu kɛ u bilali ye kɛrɛ fɛ, u ladonni bɛna kɛ iko u bɔli saya la ka don balo la.
Kungokɔnɔ oliwusun ni sokɔnɔ oliwusun
16 O la, ni buuru kunfɔlɔ ka senu, mugu nɔɔninen tɔ bɛɛ fana ka senu; ani ni jiri gili ka senu, bolow fana ka senu.
17 Nka jiribolo dɔw tigɛlen, e min ye kungokɔnɔ oliwusun ye, e tara ka i nɔrɔ sokɔnɔ oliwusun bolo tigɛlenw nɔ na, walasa e ni bolotigɛbali tɔw ka jɛ giliji nafamaba la.
18 Ayiwa, e man kan ka i waso jiribolo tigɛlenw la.
E bɛna se ka i waso cogo di ? E tɛ ka gili doni, nka gili de bɛ ka e doni.
19 I na a fɔ kɔni, ko : Bolo dɔw de tigɛra walasa ne ka nɔrɔ.
20 Tiyɛn don, u tigɛli sabu kɛra u ka dannabaliya de ye, ani e kɔni, e banbanni sabu ye dannaya de ye.
I kana i waso o la, nka i ka siran.
21 Katugu, ni Ala ma jiri yɛrɛ bolow to yen, a tɛna e fana to yen.
22 E dun ka i ɲɛmada ka a filɛ Ala ye a ka ɲumanya ni a ka farinya jira cogo min: A farinyana mɔgɔ binnenw ma, a ɲɛna e ma; nka ni i ma i basigi o ɲumanya la, e fana na tigɛ.
23 Isirayɛliden binnenw kɔni, ni olu ma to dannabaliya la, u fana na nɔrɔ; katugu se bɛ Ala ye ka u nɔrɔ tugunni.
24 Bawo, e min tun ye kungokɔnɔ oliwusun bolo dɔ ye, i tigɛra ka bɔ o la ka i nɔrɔ sokɔnɔ oliwusun na, ka a sɔrɔ aw siya tɛ kelen ye. Isirayɛlidenw minnu ye sokɔnɔ oliwusun bolow ye, olu kɔni nɔrɔli u yɛrɛw ba sun na, o na nɔgɔya haali.
Isirayɛli kisili
25 Ne balimaw, walasa aw kana aw ta aw yɛrɛw ka hakilimaya fɛ, ne tɛ a fɛ aw ka to nin gundo dɔnbali ye: Isirayɛliden dɔw ka dusukungɛlɛya na to u la fo siyaw bɛɛ lajɛlen ka kɛ dannatigiw ye.
26 Ani o cogo la, Isirayɛli bɛɛ na kisi, iko a sɛbɛnnen bɛ cogo min: Kisibaga bɛna bɔ Siyɔn dugu de kɔnɔ, a na aladɔnbaliya silasa Zakɔbu denw cɛ la.
27 A filɛ, o de na kɛ ne ka Jɛ ye u fɛ, ne mana u ka hakɛw bɔ u la tuma min na.
28 Kibaroduman ko la, u kɛra juguw ye, ani o kɛra ten aw de nafa kama. Nka Ala ka latɔmɔni fɛ, u ye a ka mɔgɔ kanunenw ye, ani o sɔrɔla u bɛnbaw de kosɔn.
29 Katugu Ala tɛ a ka danyew ni a ka weleli bɔ a ma fewu.
30 Fɔlɔ kɔni, aw ye aw ban Ala sago ma, ani sisan, u ka murutili sabu fɛ, makari kɛra aw la.
31 O cogo kelen na, olu fana ye u ban sisan Ala sago ma, ka o sabu kɛ makari ye min kɛra aw la, walasa o makari kelen ka kɛ olu fana na.
32 Bawo, Ala ye a to mɔgɔw bɛɛ ka kɛ banbaganciw ye, walasa a ka makari mɔgɔw bɛɛ la.
Ala dawula damadɔnbali
33 Ayiwa, Ala ka fonisireya, a ka hakilimaya, ani a ka dɔnniya ka bon haali !
A ka latigɛw ka bon hakili ma ani a ka siraw tɛ se ka faamu !
34 Jɔnni ye Matigi miiri dɔn ?
Wali, Jɔnni kɛra a laadibaga ye?
35 Wali tugunni, Jɔnni fɔlɔ ye a sɔn fo o tigi ka juru ka kɛ a la ?
36 Katugu fɛn bɛɛ bɛ bɔ ale de la, fɛn bɛɛ sabu bɛ ale de la, fɛn bɛɛ ye ale de ta ye.
Tanu bɛ a ye badaa!
Amiina !
12
Ala batocogo sɛbɛ
1 Ne balimaw, ne bɛ a ɲini aw fɛ Ala ka makari kosɔn, ko aw ka aw yɛrɛkunw di Ala ma ka kɛ sɔnnifɛn ye, sɔnnifɛn min bɛ balo di, sɔnnifɛn senuman ani Ala diyanye sɔnnifɛn : O na kɛ aw bolo Ala batocogo jɔnjɔn ye.
2 Aw kana aw yɛrɛ ta bi diyɛn nin fɛ, nka aw ka aw yɛrɛ bayɛlɛma aw miiricogo lakurayali fɛ, walasa aw ka a dɔn fɛn min ye Ala sago ye : Min ka ɲi, min ka di a ye ani min dafalen bɛ.
Majigin ni ɲɔgɔndɛmɛn jɛkulu kɔnɔ
3 Danye min dira ne ma, o kosɔn, ne bɛ a fɔ aw kelen-kelen ye, ko : Aw kana aw yɛrɛ bonya ka tɛmɛn a dan kan, nka aw ka hakili sɔrɔ ka aw yɛrɛ majigin, aw kelen-kelen ka o kɛ ka bɛn a ka dannaya ma, Ala ye min di.
4 An fari ye kelen ye, nka yɔrɔ caman bɛ a la ani a yɔrɔ bɛɛ ni a danmanabaara.
5 O cogo kelen na, an caman, an ye farikolo kelen de ye Krista la, an bɛɛ ye ɲɔgɔn yɔrɔ dɔw ye, bɛɛ ni a jɔyɔrɔ.
6 An ka danyew danfaralen bɛ ka bɛn Ala ka ɲuman kɛlen ma bɛɛ ye. Kiraya danye don wa? Kiraya ka kɛ ka bɛn dannaya ma.
7 Magannaya danye don wa? Magan ka kɛ. Karamɔgɔya danye don wa? Karamɔgɔya ka kɛ. 8 Dusulamin danye don wa? Dusulaminni ka kɛ.
Mɔgɔw sɔnbaga ka u sɔn ni bololabila ye.
Mɔgɔ min bɛ ɲɛmɔgɔya kɛ, o ka o kɛ ni jijalenya ye.
Mɔgɔ min bɛ makariwalew kɛ, o ka o kɛ ni nisɔndiya ye.
9 Kanuya ka kɛ kanuya jɛlen ye. Aw ka kojugu haramu, aw ka nɔrɔ koɲuman na.
10 Badenkanuya ka sabati ka aw tin don ɲɔgɔn na; aw ka fadenya ɲɔgɔn na ɲɔgɔnbonyawalew la. 11 Aw ka aw magan Matigi ye, aw ka aw jija, aw kana salaya, aw dusu kana faga. 12 Aw ta ka kɛ nisɔndiya ye jigiya kɔnɔ, muɲuni ye degun kɔnɔ, ani timinandiyaba ye aladeli la. 13 Aw ka mɔgɔsenuw dɛmɛn u kunkow la, aw ka dunanw ladon ni nisɔndiya ye.
Ɲɔgɔndɛmɛn ka ɲɛsin bɛɛ ma, hali i jugu
14 Mɔgɔ minnu bɛ aw nimatɔɔrɔ, aw ka dubaw kɛ olu ye; aw ka dubaw kɛ ani aw kana dangali kɛ.
15 Mɔgɔ minnu bɛ nisɔndiya la, aw ka aw nisɔndiya olu fɛ. Minnu bɛ kasi la, aw ka kasi olu fɛ.
16 Bɛn sɛbɛ ka kɛ aw ni ɲɔgɔn cɛ; aw kana sama kobaw nɔ fɛ, nka aw ka sama yɛrɛmajiginkow nɔ fɛ. Aw kana aw yɛrɛ jate mɔgɔ hakilimaw ye.
17 Juguman kana sara juguman na aw ni mɔgɔ si cɛ; aw ka aw sɛbɛ don waleɲumanw kɛli la mɔgɔ bɛɛ ɲɛ kɔrɔ. 18 Ni a bɛ se ka kɛ, aw seko la, bɛn ka kɛ aw ni Adamaden bɛɛ cɛ.
19 Ne ka mandiw, aw kana tajurusara kɛ, nka aw ka a to Ala ma; a kɔni sɛbɛnnen bɛ, ko: Tajurusara ye ne ta ye, ne de na sarali kɛ, Matigi ko ten.
20 Nka, ni kɔngɔ bɛ i jugu la, i ka dumuni di a ma; ni minnɔgɔ bɛ a la, i ka ji di a ma; katugu ni i ye o kɛ, i na takami ton a kunkolo kan.
21 I kana a to kojugu ka se i la, nka i ka se kojugu la koɲuman fɛ.
13
Fanga bonyali
1 Mɔgɔ bɛɛ ka kolo fangaw ye minnu bɛ a kunna, katugu fanga tɛ yen ni min faralen tɛ Ala la, ani fanga minnu bɛ, olu sigira Ala de fɛ.
2 O la, mɔgɔ min bɛ fanga sɔsɔ, o tigi bɛ a ban Ala dungɔnako de ma, ani banbaganciw na kɛ sabu ye ka kiri bin u yɛrɛ kan.
3 Bawo i sirankun tɛ kiritigɛlaw ɲɛ ni i bɛ koɲuman kɛ, fo ni i bɛ kojugu kɛ.
I bɛ a fɛ i kana siran fanga ɲɛ wa?
Koɲuman kɛ ani fanga na i tanu.
4 Katugu a bɛ Ala ka baara de kɛ ka koɲumankɛ dusu don i kɔnɔ.
Nka, ni i bɛ kojugu kɛ, o tuma i ka siran. Bawo, npan tɛ a bolo gansan; ni a bɛ ɲangili kɛ, a bɛ ka Ala ka baara de kɛ, ka o ka funun jira kojugukɛla la.
5 O de ye a to kololi ye waajibi ye. Waajibi don ka da Ala ɲɛsiran kan, ani ka da ŋaniyaɲuman fana kan.
6 O de ye a to tugun aw bɛ ka nisɔngɔ sara; mɔgɔ minnu bɛ ka nisɔngɔ minɛ, olu ye Ala magoɲɛbagaw ye.
7 Bɛɛ kelen-kelen ni min ka kan, aw ka o sara a ye: Mɔgɔ min ta ye nisɔngɔ ye, nisɔngɔ ka di o tigi ma, mɔgɔ min ta ye saalew ye, saalew ka di o tigi ma, siran ka kan ka kɛ mɔgɔ min ɲɛ, aw ka siran o tigi ɲɛ, bonya ka kan ka da mɔgɔ min kan, aw ka o tigi bonya.
Ɲɔgɔnkanuya kristadenya la
8 Mɔgɔ si ka juru kana kɛ aw la, ɲɔgɔnkanuya juru kɔ; katugu mɔgɔ min bɛ a mɔgɔɲɔgɔn kanu, o tigi ye Jɛ sigikan dagun.
9 Bawo, Jɛ sigikan ko: I kana jɛnɛya kɛ, i kana mɔgɔ faga, i kana sonyɛli kɛ, i ɲɛ kana bɔ walifɛn fɛ. O ciw ni ci tɔw bɛɛ lajɛlen bɛ nin ci kelen kɔnɔ, ko: I na i mɔgɔɲɔgɔn kanu iko i yɛrɛ.
10 Ɲɔgɔnkanuya bɛ yɔrɔ min, mɔgɔ si gasitiyɛn tɛ yen.
O de ye a to Jɛ sigikan dagunni, o ye ɲɔgɔnkanuya de ye.
Dibilakow dabilali
11 An bɛ waati min na sisan, aw yɛrɛ bɛ o dɔn.
Aw wulituma selen filɛ nin ye ka bɔ sunɔgɔ la; bawo, sisan, kisili ka surun an na ka tɛmɛn an ka dannaya sɔrɔwaati kan.
12 Su janfara, dugujɛ surunyana.
Aw dun ka fara dibilakow bɛɛ la ani an ka yeelen baarakɛminɛn ta.
13 An ka jɛlenya sira taama, iko a bɛ kɛ cogo min tilesekuncɛ fɛ, ka an yɛrɛw tanga dumunibakɛw ani minnijuguw ma, kakalaya ani yɛrɛlabila ma; kɛlɛ ani keleya ma.
14 Nka, aw donfini ka kɛ Matigi Yezu Krista ye. Aw kana aw yɛrɛ to hakɛkɛfari diyanyɛkow bolo ka a negejuguw lawasa.
14
Muɲuni ɲɔgɔn kɔrɔ
1 Mɔgɔ min ka dannaya kolo man girin, aw ka o minɛ koɲuman, aw kana a miiriyaw lagosi.
2 Mɔgɔ dɔ dalen bɛ a la ko a bɛ se ka fɛn bɛɛ dun, ka a sɔrɔ dɔwɛrɛ bɛ nakɔlafɛnw dɔrɔn de dun a ka dannadɔgɔya fɛ.
3 Mɔgɔ min bɛ fɛn bɛɛ dɔ dun, o tigi kana tɔ kelen jaasi, ani mɔgɔ min tɛ fɛn bɛɛ dɔ dun, o kana fɛn bɛɛ dunbaga kiritigɛ, katugu Ala ye o fana ladon koɲuman.
4 E ye Jɔnni ye ko i bɛ walimaganna kiritigɛ?
A kɛra mɔgɔɲuman ye wo, wali a kɛra mɔgɔjugu ye wo, o bɛɛ ye a makɛ de kunko ye.
Nka a bɛna ɲɛ, katugu se bɛ Matigi ye ka a laɲɛ.
5 Mɔgɔ dɔ bolo, danfara bɛ donw ni ɲɔgɔn cɛ; dɔwɛrɛ bolo, u bɛɛ ka kan. Bɛɛ kelen-kelen ka to a miiriya kan.
6 Mɔgɔ min bɛ donw danfara, o tigi bɛ o kɛ Matigi de ye; mɔgɔ min bɛ fɛn bɛɛ dɔ dun, o tigi bɛ o kɛ Matigi de ye, bawo o bɛ barika da Ala de ye.
Mɔgɔ min tɛ dumuni kɛ, o tigi bɛ o kɛ Matigi de ye ani o bɛ barika da Ala ye.
7 An si kelen kɔni tɛ balo a yɛrɛ ye, ani an si kelen fana tɛ sa a yɛrɛ ye.
8 Katugu, ni an bɛ balo la, an bɛ balo Matigi de ye, ni an bɛ sa, an bɛ sa Matigi de ye.
An balolen wo, an salen wo, an ye Matigi de ta ye.
9 Bawo, Krista sara de, ani a seginna balo la, walasa ka kɛ suw ni ɲɛnama bɛɛ Matigi ye.
10 Nka, e kɔni, mun na e bɛ i balima kiri tigɛ ?
Ani e fana, mun dun na e bɛ i balima jaasi ?
Bawo, an bɛɛ lajɛlen kɔni, an na lajɔ Ala ka kiritigɛyɔrɔ la.
11 Katugu, a sɛbɛnnen bɛ, ko : Ne Balotigi Ala kan don, kunberekunw bɛɛ bɛna u ɲɔngiri ne ɲɛ kɔrɔ, ani nɛnkunw bɛɛ na Ala majamu, Matigi ko ten.
12 O cogo la, an bɛɛ kelen-kelen na an dantigɛ Ala ye a yɛrɛ ka kɛwalew de kan.
13 Ayiwa an dun ka ɲɔgɔn kiritigɛli dabila. Nka, fɛn min ka fisa, aw ka a latigɛ ko : Mɔgɔ si kana kɛ a balima binni sabu ye wali a kunnatiyɛnni sabu ye.
14 Ne bɛ a dɔn, a jɛyara ne ma Yezu fɛ ko fɛn si nɔgɔlen ma da. Nka, fɛn dɔ bɛ kɛ fɛn nɔgɔlen ye mɔgɔ bolo ni a yɛrɛ ye o jate ten.
15 Ni a kɛra ko dumuni sifaya nin duntɔ i fɛ, i bɛ don i balima gasi la, i tɛ kanuya sira kan bilen.
Krista sara mɔgɔ min kosɔn, i kana o latunun dumuniko gansan fɛ.
16 Ala ye koɲuman min kɛ aw ye, aw kana sɔn o ka lagosi.
17 Ala ka masaya mara kɔni tɛ dumuni wali minnifɛnko ye ; nka, tilennenya, hɛra ani nisɔndiyako de don Hakili Senu na.
18 Mɔgɔ min bɛ Krista sagonakow kɛ ten, o ko bɛ diya Ala ye ani mɔgɔw bɛ bonya da a kan.
19 An dun ka sama kow nɔ fɛ minnu bɛ bangin bɛn na ani ɲɔgɔn kologɛlɛyali la.
20 Dumunifɛn gansan kosɔn, i kana Ala ka baara tiyɛn.
Tiyɛn don, fɛn bɛɛ dunni dagalen don, nka dumuni min bɛ kɛ sabu ye ka mɔgɔ dɔ labin, o dunni ye kojugu ye.
21 Fɛn min ka ɲi, o ye i kana sogo dun, i kana ɛrɛzɛndɔlɔ min, i kana foyi kɛ min bɛ se ka i balima labin.
22 Dannaya min bɛ i la nin ko kan, i ka to o kan Ala ɲɛ kɔrɔ.
Mɔgɔ min tɛ kiri bin a yɛrɛ kan a ka latigɛli fɛ, Hɛra bɛ o tigi ye.
23 Nka, mɔgɔ min bɛ fɛn dɔ dun ni siga ye, kiri binna o tigi kan, katugu o ka ko kɛcogo sirilen tɛ dannaya la. Bawo, ko o ko sirilen tɛ dannaya la, o ye hakɛ de ye.
15
1 Nka, an minnu ka dannaya kolo ka gɛlɛn, an ka kan ka barikantanw ka barikantanya kow doni ta nka an man kan ka sama an diyanyekow nɔ fɛ.
2 An kelen-kelen ka a mɔgɔɲɔgɔn diyanyekow kɛ a kologɛlɛyali kama.
3 Bawo, Krista ma a yɛrɛ diyanyekow ɲini, nka (a ta kɛra) iko a sɛbɛnnen bɛ cogo min: I nenibagaw ka nenili dara ne kan.
4 Sɛbɛn Senu dun ye fɛn o fɛn fɔ ka kɔrɔ, o bɛɛ sɛbɛnkun ye ka an sɔn hakili la, walasa, Kitabu bɛ timinandiya ni dususuma min di mɔgɔ ma, o ka an jigi sigi.
5 Timinandiya ani dususuma Ala ka a nɔgɔya aw ye aw ka ɲɔgɔn minɛ kelen ye Krista Yezu yɛrɛ ŋaniya la; 6 walasa dusukun kelen ani kan kelen na, aw ka se ka an Matigi Yezu Krista Fa Ala bonya.
7 Aw ka ɲɔgɔn ladon iko Krista ye aw ladon cogo min, Ala bonya kama.
8 Ne kɔni bɛ a fɔ, ko: Ala ka kantigiya kosɔn, mɔgɔ minnu sigira nɛgɛ kɔrɔ, Krista ye a yɛrɛ kɛ olu ka maganna ye, walasa layidu minnu tun tara bɛnbaw ye, olu ka tiimɛ.
9 Nka, fɛn min ye siyaw ta fan ye, olu bɛ Ala tanu a ka makari de kosɔn, iko a sɛbɛnnen bɛ cogo min: Ne na i tanu siyaw cɛ la, ani ne na i Tɔgɔ majamu. 10 A sɛbɛnnen fana, ko: Siyaw! Aw ka sɛwa a ka jama fɛ.
11 Ani a sɛbɛnnen tugunni, ko: Siyaw! Aw bɛɛ ka Matigi majamu, ani jamanaw, aw bɛɛ ka a fasa da!
12 Izayi fana bɛ a fɔ, ko: Zese nugukun na poyi, siyaw ɲɛminɛbaga bɛna wuli; siyaw na u jigi da ale de kan.
13 Jigiya Ala ka aw lawasa nisɔndiya ni hɛra la dannaya kɔnɔ, walasa jigiya ka jiidi aw la kosɛbɛ, Hakili Senu sabu fɛ.
Pɔli ka cidenya baara
14 Ne balimaw, fɛn min ye aw ta fan ye, ne kɔni ye a dɔn ka a jɛya ko aw ta ye ɲumanya dan ye, ko dɔnniya dafalen bɛ aw la, ani ko aw bɛ se fana ka ɲɔgɔn laadi.
15 O bɛɛ ni a ta, aw hakili lajiginni kama ko dɔnnenw la, ne ye ne jagɛlɛya ka ko dɔw sɛbɛn ka ci aw ma ka da mandiya kan, Ala ye min da ne kan; 16 ka ne kɛ Krista Yezu magoɲɛbaga ye siyaw cɛ ma; ka ne bila sɔnni na Ala ka Kibaroduman ko la, walasa mɔgɔ minnu tun tɛ Ala dɔn, olu ka kɛ sɔnnifɛn ye, sɔnnifɛn senuyalen Hakili Senu fɛ min na diya Ala ye.
17 O kama, ne bɛ se ka waso, Krista Yezu barika la Ala ka baara ko la.
18 Katugu, ne tɛna ne jagɛlɛya ka fɛn lakali fo Krista ye min kɛ ne bolo fɛ, walasa siyaw ka sɔn dannaya ma, kuma ni walew la, 19 taamasenɲɛw ni dakabanakow barika la, ani Hakili ka sebagaya fɛ.
O cogo la, ka bɔ Zerusalɛmu ni a lamini na fo ka se Iliri jamana na, ne ye Krista Kibaroduman lakali yɔrɔ bɛɛ. 20 Nka, da tun ma se fɔlɔ Krista Tɔgɔ ma yɔrɔ minnu na, ne ye dusu ta ka Kibaroduman lakali o yɔrɔw dɔrɔn na, walasa ne kana jɔli kɛ waliso jusigilen kan. 21 O cogo la, fɛn min sɛbɛnna, ne bɛ o de tiimɛ, ko: A tun ma kofɔ mɔgɔ minnu ye abada, olu na a ye; mɔgɔ minnu ma a komɛn abada, olu na faamuyali kɛ.
Pɔli ka taama bolodalenw
22 O yɛrɛ de ye ne bali senɲɛ caman ka taa aw bara.
23 Nka sisan, ka a masɔrɔ baarakɛyɔrɔ tɛ ne bolo tugun nin jamanaw kan, ani ko kabini san caman, aw barataga negeba bɛ ne na. 24 Ne kɔni jigi bɛ a kan ko ne tɛmɛntɔ ka taa Ɛsipaɲi jamana na, ne na aw ye ani ko aw na ne dɛmɛn ka se yen, ne kɛlen kɔ ka aw yeli diya bɔ dɔɔnin.
25 Nka sisan, ne tagatɔ don Zerusalɛmu ka ne magan mɔgɔsenu ye.
26 Katugu Maseduwani ni Akayi jamana fila bɛnna a kan ka Zerusalɛmu mɔgɔsenu faantanw dɛmɛn.
27 Ɔwɔ, olu bɛnna o kan ani u tun ka kan ka o kɛ u ye. Bawo, ni siyaw ni donna Zifuw ka dannakow ni a nafaw la, siyaw ka kan fana ka dɛmɛn don Zifuw la ni u bololafɛnw ye.
28 Ne dun mana tila nin ko la ni ka nin bolomafara dalajɛlen lase u ma, o tuma, ne na tɛmɛn aw fɛ yen ka taa Ɛsipaɲi jamana na.
29 Ani ne bɛ a dɔn ko ni ne taara aw fɛ yen, ne ni Krista ka duba dafalen de na se aw yɔrɔ.
30 Nka, ne balimaw, an Matigi Yezu Krista kosɔn ani Hakili Senu kanuya kosɔn, ne bɛ a ɲini aw fɛ ko aw ka ne dɛmɛn kɛlɛw la deliliw fɛ aw bɛ minnu kɛ ne ye, 31 walasa ne ka tanga Zide jamana dannabaliw ma, ani ne bɛ taa ni dɛmɛn min ye Zerusalɛmu, o ka diya mɔgɔsenuw ye.
32 O cogo la, ne na se aw bara nisɔndiya la, ani ne na ne lafiya aw bara, ni Ala sɔnna.
33 Hɛra Tigi Ala ka kɛ aw bɛɛ fɛ!
Amiina!
16
1 Ne bɛ an balimamuso Fɛbɛ kalifa aw ma, Sankere Jamasenu denw ka koɲɛnabɔla.
2 Aw ka a ladon Matigi Tɔgɔ la, iko a bɛnnen bɛ mɔgɔsenuw ka o kɛ cogo min na; a mago mana kɛ aw la ko o ko la, aw ka a dɛmɛn o bɛɛ la. Bawo, a ye mɔgɔ caman dɛmɛn ani ne yɛrɛ fana.
3 Aw ka Pirisika ni Akilasi fo, ne baarakɛɲɔgɔnw Krista Yezu la ;
4 u donna saya farati la ne ni kisili kama. Ne kelen tɛ u ka waleɲumanw dɔn, siyaw ka Jamasenuw bɛɛ lajɛlen fana bɛ u waleɲumandɔn.
5 Jamasenu min bɛ ɲɔgɔn dalajɛ u bara, aw ka o fana fo.
Aw ka ne ka mandi Epenɛti fo, min fɔlɔ dara Krista la Azi jamana na.
6 Aw ka Mariya fo, min ye sɛgɛn caman kɛ aw ye.
7 Aw ka ne fasolamɔgɔw Andɔrɔnikusi ni Zuniyasi fo, minnu fana ni ne jɛra ka kaso kɛ ɲɔgɔn fɛ. Ciden jɔnjɔnbaw don, ani olu yɛrɛ kɛra Krista taw ye ne ɲɛ.
8 Aw ka Anpiliyatusi fo, ne ka mandi Matigi la.
9 Aw ka Urubɛn fo, an baarakɛɲɔgɔn Krista la, ani ne ka mandi Sitakisi.
10 Aw ka Apelɛsi fo min ye a jɔyɔrɔ fa kosɛbɛ Krista la.
Aw ka Arisitobuli ka dukɔnɔmɔgɔw fo.
11 Aw ka ne fasolamɔgɔ Erɔdiyɔn fo. Aw ka Narisisi ka dukɔnɔmɔgɔw fo minnu bɛ Matigi la.
12 Aw ka Tirifɛni ni Tirifosi fo minnu ye sɛgɛn kɛ Matigi la.
Aw ka ne ka mandi Pɛrisisi fo min ye sɛgɛnba kɛ Matigi la.
13 Aw ka Urufusi fo, min ɲɛnatɔmɔna Matigi la ani a ba, min ye ne fana ba ye.
14 Aw ka Asinikiriti fo, ani Filegoni, Ɛrimɛsi, Patɔrɔbasi, Ɛrimɛsi ani balima minnu bɛ olu fɛ yen.
15 Aw ka Filologi ni Zuliya fo, Nereya ni a balimamuso, Olɛnpasi ani mɔgɔsenuw bɛɛ minnu bɛ olu fɛ yen.
16 Aw ka ɲɔgɔn fo ni dusumandiya senu ye.
Krista ka Jamasenuw bɛɛ lajɛlen bɛ aw fo.
Laadilikumaw
17 Ne balimaw, ne bɛ aw deli ko aw ka aw kɔlɔsi mɔgɔw la minnu bɛ ka mɔgɔw bila ɲɔgɔn na ni ka u lafili, aw ka kalan sɔrɔlen sɔsɔli fɛ. Aw ka aw mabɔ olu la.
18 Bawo, o mɔgɔ sifayaw tɛ u magan Matigi Krista ye, nka u yɛrɛw kɔnɔbara ye ani u ka kumadumanninw ni u ka musalakakumaw fɛ, u bɛ dusuɲumantigiw nɛgɛn.
19 Aw kɔni bɛ Matigi sago kɛ, mɔgɔw bɛɛ bɛ o dɔn. Ne bɛ ne nisɔndiya aw ko la, nka ne bɛ a fɛ aw hakili ka diya ɲuman kɛli la ani aw sen kana don kojugu kɛli la.
20 Hɛra Tigi Ala bɛna Sitanɛ cɔnkɔn aw sen kɔrɔ sɔɔni.
An Matigi Yezu Krista ka mandiya ka kɛ aw fɛ!
Folikuma labanw
21 Ne baarakɛɲɔgɔn Timote bɛ aw fo ani ne fasolamɔgɔw, Lusiyusi ni Jasɔn ani Sosipatɔrɔsi fana bɛ aw fo.
22 Ne Terisiyusi, ne min ye nin sɛbɛn in sɛbɛnbaga ye, ne bɛ aw fo Matigi la.
23 Ne jatigikɛ ni Jamasenu jatigikɛ Gayusi bɛ aw fo.
Dugu warimarala Erasiti ani an balimakɛ Karitusi fana bɛ aw fo.
(24)
Tanunikanw
25 Tanu ka kɛ Ala ye, se bɛ ale min ye ka aw lasabati Kibaroduman sira kan, ne bɛ o min welewele da, Yezu Krista kofɔli fɛ mɔgɔw ye, ka bɛn gundo dayɛlɛlen ma; gundo min tun bɛ dogo la kabini diyɛn ma da. 26 Nka, sisan, a dara kɛnɛ kan. Ala min ye daminɛbali ani banbali ye, ka bɛn Ala ka ci fɔlen ma, kiraw ka sɛbɛnw sabu fɛ, gundo nin dayɛlɛla siyaw bɛɛ ye, walasa olu ka sɔn dannaya ma.
27 Hakilimaya ye Ala min kelen ta ye, tanu ka kɛ o ye, Yezu Krista bolo fɛ, sanga ni waati bɛɛ!
Amiina!
Suran 2 Al-bakara (misimuso)
1. Alif. Laam. Miim.
2. O kitabu min filɛ- siga t'a la, kana don Alaɲɛsiranbagaw ye.
3. Minnu bɛ limaniya ko dogolen na, u bɛ seli jɔ, n'anw (Ala) y'u garijɛgɛ fɛn min na, u b'o musaka (Ala ka sira kan).
4. Ani minnu bɛ limaniya fɛn na, min jiginna e (Kira) kan, ani min jiginna kakɔn i ɲɛ, wa u bɛ dɛngɛnɛya donnaban na.
5. Olu mɔgɔw de bɛ kanasira kan, ka bɔ u Ma yɔrɔ, wa olu de ye kisibagaw ye.
6. I k'a dɔn mɔgɔ minnu kafiriyara i y'olu lasiran wo, i m'u lasiran wo, o bɛɛ ka kan olu ma, u tɛ limaniya.
7. Ala y'olu dusukunw datugu, an'u tulow. Wa datugulan b'u ɲɛw na, ɲankata b'u ye, min dimi ka bon.
8. Mɔgɔ bɛ mɔgɔw la, olu b'a fɔ ko : « an limaniyana Ala ni donnaban na » nk'olu tɛ limaniyabagaw ye.
9. Olu bɛ Ala janfa, ani mɔgɔ minnu limaniyana.
Nk'u tɛ mɔgɔ si janfa fo u yɛrɛkunw, nk'u t'o kalama.
10. (Siga) bana dɔ b'u dusukunw na, Ala y'u jiidi bana na,
wa ɲankata b'u ye, min dimi ka bon, k'a sababu kɛ u bɛ nkalon min tigɛ.
11. N'a fɔr'u ye ko : « aw kana tiɲɛni kɛ dugukolo kɔkan » u b'a fɔ : « a' k'a dɔn anw ye ɲɛnikɛlaw dɔrɔn de ye »
12. Ɔwɔ! tiɲɛ na, olu jaati de ye tiɲɛnikɛlaw ye, nk'u t'a kalama.
13. N'a fɔr'u ye ko : « a' ye limaniya, i n'a fɔ mɔgɔ tɔw limaniyana cogo min na » u b'a fɔ ko : «yala an ka limaniya, i n'a fɔ nalomaw limaniyana cogo min na wa ? » ɔwɔ!
tiɲɛ na, olu jaati de ye nalomaw ye, nk'u t'a dɔn.
14. N'u ye mɔgɔw kunbɛn, minnu limaniyana, u b'a fɔ : « anw limaniyana » nka n'u taara fɛrɛ u ka sitanɛw kɔrɔ tuma min na, u b'a fɔ : « anw n'aw de don, i k'a dɔn anw ye yɛlɛbɔbagaw de ye (limaniyabagaw la)»
15. Ala fana bɛ yɛlɛ bɔ u la, a b'u jiidi u ka dansagon kɔnɔ, u bɛ tiiritaara.
16. Olu de ye mɔgɔw ye, minnu ye kana falen fili la, u ka jago ma tɔnɔ sɔrɔ, olu ma kɛ kanabagaw ye.
17. Olu misaliya bɛ, i n'a fɔ mɔgɔ misaliya, min ye ta mɛnɛ ; tamɛnɛ y'a lamini bɛɛ kɛ yeelen ye tuma min na, Ala y'u ka yeelen lataga ka bɔ yen, k'u to dibiw la, u tɛ yeli kɛ.
18. Tulogerenw don, bobow don, fiyentɔw don. Olu kɔni tɛ kɔsegin (ka na tiɲɛ ma) ».
19. Walima u bɛ i n'a fɔ sanjiba min bɔra sanfɛ, dibiw b'a la, sankulu b'a la, sanyegeru b'a la, u b'u bolokɔɔninw don u tulow kɔnɔ, sanpɛrɛn ɲɛ, saya ɲɛsiran bolo.
Ala de ye lakooribaga ye ni kafiriw ye.
20. Sanyegeru bɛ ɲini ka taga n'u ɲɛw ye.
Tuma o tuma ni sanyegeru ye yeelen bɔ u ye, u bɛ taama o kɔnɔ, nka n'a ye dibi don u la tuma min na, u b'u jɔ.
N'a tun ye Ala diya, walaahi a tun b'u tulow n'u ɲɛw latunun ka bɔ u la.
I k'a dɔn Ala ye sebaa ye fɛn bɛɛ lajɛlen na.
21. Hee aw mɔgɔw, a' y'a' Ma bato, masa min y'aw dan, a ye mɔgɔw fana dan, minnu kɔnn'aw ɲɛ,
a dɔ la aw na siran a ɲɛ.
22. Masa min ye dugukolo kɛ fɛnsɛfɛn ye aw ye, ka sankolo kɛ bili ye, a ye ji lajigin ka bɔ sanfɛ, ka jiridenw labɔ o (ji in) na, ka kɛ garijɛgɛ y'aw ye.
O tuma aw kana sinaw kɛ Ala la, k'a sɔrɔ aw b'a dɔn.
23. N'a y'a sɔrɔ aw bɛ siga kɔnɔ fɛn na, anw ye min jigin an ka jɔnkɛ (Kira) ma, o tuma a' ye na ni suran kelen ye, min y'a ɲɔgɔnna ye.
A' k'aw ka seerew wele, ni Ala tɛ, n'a y'a sɔr'aw ye tiɲɛtigiw ye.
24. N'a' m'o kɛ dun-aw tɛna se k'o kɛ fewu yɛrɛ- o tuma a' ye siran tasuma ɲɛ dɛ! min mɛnɛlan ye mɔgɔw ni kabakurunw ye, a labɛnna kafiriw ye.
25. E ka mɔgɔw laɲagali, minnu limaniyana ka baara ɲumanw kɛ, ko alijinɛw b'u ye, kɔjiw bɛ boli minnu jukɔrɔ.
Tuma o tuma ni alijinɛ jiriden fɛn o fɛn dir'u ma sɔnnifɛn ye, u b'a fɔ ko : « nin de ye fɛn ye anw sɔnna min bɔɲɔgɔnko de la kakɔrɔ, k'a sɔrɔ olu dun sɔnna min na, o ye bɔnfɛɲɔgɔnmaw ye (nka kelenw tɛ).
Wa furumusow b'u ye alijinɛ kɔnɔ, minnu saniyalen bɛ, u bɛ to a kɔnɔ kudayi.
26. I k'a dɔn Ala tɛ saamɛ ka misali si jira (mɔgɔw la) a mana kɛ fɛn o fɛn ye, a kɛra soso ye wo, walima min b'o duguma (dɔgɔya la).
Ayiwa mɔgɔ minnu limaniyana, olu b'a dɔn ko tiɲɛ don ka bɔ u Ma yɔrɔ, ayiwa mɔgɔ minnu kafiriyara, olu b'a fɔ ko : « Ala ye mun laɲini ni nin misali in ye sa ! »
Ala bɛ mɔgɔ caman lafili n'o ye, a bɛ mɔgɔ caman kana n'o ye fana.
A tɛ mɔgɔ si lafili n'o ye fo mɔgɔtiɲɛnenw.
27. Minnu bɛ Ala ka layidu wuyan, a sirilen kɔ, Ala ye yamaruya kɛ ko min ka tugu, u b'o tigɛ.
U bɛ tiɲɛni kɛ dugukolo kɔkan, olu de ye mɔgɔ bɔnɛnenw ye.
28. Cogo jumɛn na aw bɛ kafiriya Ala ma, k'a sɔrɔ aw tun ye suw ye, Ala y'aw laɲɛnamaya.
O kɔfɛ a bɛn'aw faga, o kɔfɛ a bɛn'aw laɲɛnamaya, o kɔfɛ aw bɛ kɔsegin Ala ma ?.
29. Ala ye Masa ye, min ye dugukolo kɔkanfɛn bɛɛ lajɛlen dan aw ye, o kɔfɛ a y'a dakɛɲɛ sanfɛ.
A y'olu dakɛɲɛ ka kɛ sanfara wolonwula ye, Ala ye dɔnnibaa ye ni fɛn bɛɛ ye.
30. (Hakilijigin kɛ) waati min, ni e (Kira) Ma y'a fɔ mɛlɛkɛw ye ko : « ne bɛ nɔnabilabaa dɔ bila dugukolo kɔkan »
mɛlɛkɛw ko : « yala e (Ala) bɛ mɔgɔ bila dugukolo kɔkan, min bɛ tiɲɛni kɛ dugukolo kan. A bɛ (fagali kɛ) ka joli bɔn. anw dun b'e Ala tɔgɔ saniya n'i tanuni ye, k'i lajɛya ?
Ala ko : « a' k'a dɔn ne bɛ fɛn dɔn, aw tɛ min dɔn »
31. Ala ye Hadama ladɔnniya fɛnw tɔgɔw bɛɛ lajɛlen na.
O kɔfɛ a y'u jira mɛlɛkɛw la, a ko: « a' ye nin fɛnw tɔgɔ fɔ n ye, n'a y'a sɔrɔ aw ye tiɲɛtigiw ye ».
32. (Mɛlɛkɛw) ko: « saniya b'e Ala ye!
dɔnni si t'anw na, fo e y'an ladɔnniya min na, i k'a dɔn e ye dɔnnibaa ye, e ye kodɔnbaa ye.
33. Ala ko: « hee Hadama, u tɔgɔw fɔ u ye! » kabini Hadama y'u tɔgɔw fɔ u ye.
Ala ko: « yala ne m'a fɔ aw ye ko ne bɛ sanfaraw ni dugufara ko dogolen dɔn, ne bɛ fɛn dɔn aw bɛ min bange, an'aw tun bɛ min dogo »
34. (Hakilijigin kɛ) waati min na anw Ala y'a fɔ mɛlɛkɛw ye ko: « a' ye sujudu bin Hadama ye!
u bɛɛ ye sujudu bin, fo Ibilisa, o y'a ban, k'a yɛrɛ bonya, a kɛra kafiriw dɔ ye.
35. An ko: « hee Hadama, e n'i furumuso, a' ye sigi alijinɛ na!
aw fila ka dumuni kɛ a kɔnɔ dunkafa la, yɔrɔ o yɔrɔ man'aw diya, nk'aw kana magɛrɛ nin jiri in na, aw bɛ kɛ yɛrɛtɔɲɔnaw dɔ ye »
36. Ayiwa sitanɛ y'u mɔgɔ fila don fili la jiriko in na, a y'u labɔ fɛn na, u tun bɛ min na.
An ko : « aw bɛɛ ka jigin !
aw dɔ ye dɔ jugu ye sa, basigiyɔrɔ b'aw ye dugukolo kan, ani daamuta, ka taa a bila waati la ».
37. Hadama ye kumakan dɔw sɔrɔ ka bɔ a Ma yɔrɔ, Ala sɔrɔla ka tuubi minɛ a ye, i k'a dɔn Ala ye tuubiminɛbaga ye, Masa hinɛbaga don.
38. An ko : « aw bɛɛ lajɛlen ka jigin ka bɔ alijinɛ kɔnɔ!
ni kana nan'aw ma tuma min na, ka bɔ ne Ala bara, ni mɔgɔ min tugura ne ka kana kɔ, siran t'olu kan, olu tɛ nisɔngoya » .
39. Nka mɔgɔ minnu kafiriyara ka anw ka hayaw nkalontigiya, olu ye jahanamadenw ye, olu bɛ dumɛ o kɔnɔ kudayi.
40. Hee aw Isirayila denw, a' y'aw hakili jigin ne Ala ka nɛɛma na ! n ye minnu k'aw ye.
A' ye n ka layidu dafa, n fana b'aw ka layidu dafa.
A' ye siran n kelen ɲɛ!
41. A' ye limaniya fɛn na, ne ye min jigin, ka kɛ tiɲɛtigiyafɛn ye fɛn na, min b'aw bolo.
Aw kana kɛ mɔgɔ fɔlɔ ye, min bɛ kafiriya n'a ye.
Aw kana n ka hayaw falen sɔngɔ fitinin na, a' ye siran n kelen ɲɛ.
42. Aw kana tiɲɛ ɲagami nkalon na, ka tiɲɛ dogo k'a sɔrɔ aw b'a dɔn.
43. A' ye seli jɔ, a' ka jaga di!
aw ka kunbereminɛ kɛ! kunbereminɛbagaw fɛ.
44. Yal'aw bɛ mɔgɔw yamaruya ni ɲuman ye, ka ɲinɛ aw yɛrɛkunw kɔ, k'a sɔrɔ aw dun bɛ ka (Tawureta) kitabu kalan,
yal'aw tɛ hakili sɔrɔ wa?
45. A' ye dɛmɛ ɲini ni sabali ni seli ye !
a' k'a dɔn seli ye ko gɛlɛn ye, (mɔgɔw kan) fo yɛrɛmajiginbagaw dɔrɔn.
46. Olu minnu dalen b'a la k'u y'u Ma Ala kunbɛnbagaw ye, wa u bɛ kɔsegin a ma.
47. Hee Isirayila denw, a' y'aw hakili jigin ne ka nɛɛma na, n ye min k'aw ye, ani fana ne y'aw fisaya (aw ka waati) danfɛn bɛɛ kan.
48. A' ye siran don ɲɛ, Ni tɛ se ka fosi sara Ni wɛrɛ ye, soonadon si tɛ minɛ a bolo, kunmatu tɛ minɛ a bolo,
u tɛ dɛmɛ fana.
49. (A' y'a hakili jigin) waati min na anw y'aw kisi ka bɔ Farawona ka mɔgɔw bolo, olu minnu tun bɛ ɲankata cɛjugu da aw kan, u tun b'aw den cɛmanw kantigɛ, ka musomanw to ɲɛnamaya la, lajarabiba bɛ o koɲɛ na, ka bɔ aw Ma yɔrɔ.
50. (A' y'aw hakili jigin) tuma min, anw ye geji fara n'aw ye (aw ka tɛmɛ) an y'aw kisi,
an ye Farawona ka mɔgɔw kɛ jirɔsuw ye, k'a sɔrɔ aw bɛ k'u filɛ.
51. (A' y'aw hakili jigin) waati min na, n'an ye su bi naani layidu di Musa ma, o kɔfɛ aw ye nturanin minɛ (k'o bato)
Musa taalen kɔfɛ, k'a sɔr'aw kɛra yɛrɛtɔɲɔnaw ye.
52. O kɔfɛ an yafara aw ma nin bɛɛ tɛmɛnen kɔ, walasa aw bɛ barika da.
53. (A' y'aw hakili jigin) waati min na, an ye kitabu di Musa ma, ani danfarabaga walasa aw na kana.
54. (A' y'aw hakili jigin) waati min na, ni Musa y'a fɔ a ka mɔgɔw ye ko: « hee n ka mɔgɔw, tiɲɛ na, a' y'aw yɛrɛkun tɔɲɔ n'aw ka minɛni ye nturanin na, (k'o bato)
o tuma, a' ye tuubi ka taa aw sindibaga Masa ma » o tuma aw yɛrɛdama ka ɲɔgɔn faga !
o de da ka di aw la, aw sindibaga Masa bara, n'o kɛra a bɛ tuubi minɛ aw ma, ka d'a kan Ala ye tuubi minɛbaga ye, hinɛbaga don.
55. (A' y'aw hakili jigin) waati min, aw y'a fɔ Musa ye ko: « an tɛ limaniya e (Musa) la fewu, fo an ka Ala yɛrɛ ye an ɲɛ na kɛnɛ kan » o yɔrɔ la,
kabapɛrɛn y'aw minɛ, k'a sɔr'aw bɛ ka filɛli kɛ.
56. O kɔfɛ an y'aw su lakunun, aw salen kɔ, walasa aw na barika da (Ala ye)
57. An ye kabanɔgɔ kɛ dulen y'aw kunna, an ye Maani ni kɔnɔnintulɔlenw lajigin aw ma.
(K'a fɔ aw ye ko): « a' ye dumuni kɛ fɛn sanimanw na, an y'aw garijɛgɛ minnu na » u ma an (Ala) tɔɲɔ dɛ, nk'u kɛra, u b'u yɛrɛkunw de tɔɲɔ.
58. (A' y'aw hakili jigin) waati min na, n'an y'a fɔ ko: « a' ye don nin dugu in kɔnɔ, aw ka dumuni k'a kɔnɔ, yɔrɔ o yɔrɔ man'aw diya dunkafa la.
A' ka don dugu donda fɛ aw sujudukɛtɔ.
Aw k'a fɔ: « Hittatun » (Ala an hakɛ to) n'o kɛra an b'aw ka kojuguw yafa aw ma, sɔɔnin an bɛ ɲumankɛlaw jiidi.
59. Mɔgɔ minnu ye tɔɲɔni kɛ, olu y'o kumakan bafalen kumakan wɛrɛ la, min ma f'u ye.
O tuma anw ye ɲankata jigin ka bɔ san fɛ, mɔgɔw kan minnu ye tɔɲɔni kɛ. Ka d'a kan u tun bɛ tiɲɛni kɛ.
60. (A' y'aw hakili jigin) waati min na, Musa ye sanjideli kɛ Ala fɛ, a ka mɔgɔw ye.
Anw ko: « kaba gosi n'i ka bere ye ! » jiɲɛ tan ni fila poyira ka bɔ o (kabakurun) na, mɔgɔw bɛɛ y'u minyɔrɔ dɔn.
(K'a f'u ye ko:) « a' ye dumuni kɛ, ka minni kɛ!
ka bɔ Ala ka garijɛgɛ la, aw kana kobilisa kɛ dugukolo kɔkan aw tiɲɛnikɛtɔ ».
61. (A y'aw hakili jigin) waati min, na n'aw (Isirayila denw) ko: “ hee Musa, an tɛ se ka muɲun dunfɛn suguya kelen pe kan ten,
o tuma i Ma wele an ye, a ka fɛn labɔ an ye dugukolo bɛ minnu falen, a kumafɛnw, a n'a kɔnkɔnninw, a n'a Layiw, a n'a Adasiw, ani a jabaw”
Musa » ko: « yala aw b'a ɲini ka fɛn ɲuman falen fɛn majiginnen na wa ? »
a' ye taa jigin duguba dɔ kɔnɔ! aw ye min ɲini, aw b'o sɔrɔ «
dɔgɔyama ni sɛgɛn binn'u kan, u kɔseginna ni funun ye ka bɔ Ala yɔrɔ,
o kɛra ka d'a kan u tun kɛra, u bɛ kafiriya ni Ala ka hayaw ye, u bɛ Ala ka sudabagaw (nabiɲumanw) faga, k'a sɔrɔ a tɛ kɛ ni tiɲɛ ye.
Ani ka d'a kan u ye Ala kansɔsɔ, wa u tun bɛ dansagon.
62. I k'a dɔn mɔgɔ minnu limaniyana, ani minnu kɛra yahudiyaw ye, ani Nansaraw ni Saabinaw, ni mɔgɔ min limaniyana Ala la, ani donnaban la, ka ɲuman kɛ, olu baraji b'u ye u Ma bara, siran t'olu kan, wa olu tɛ nisɔngoya.
63. (A' y'aw hakili jigin) waati min na an y'aw ka layidu minɛ, an ye kulu kɔrɔta aw kun na.
Ko: « an ye min di aw ma, a' y'o minɛ ni barika ye, a' k'aw hakili jigin fɛn na, min b'a kɔnɔ, walasa aw na siran Ala ɲɛ»
64. Aw tilala k'aw kɔdon o tɛmɛnen kɔfɛ, n'a y'a sɔrɔ Ala ka fisamandiya n'a ka hinɛ tun t'aw kan, walaahi aw tun bɛ kɛ mɔgɔ bɔnɛnenw dɔ ye.
65. Tiɲɛ-tiɲɛ na, mɔgɔ minnu ye dan sagon aw (Yahudiyaw) la sibiri don fɛ, aw b'olu dɔn faasi.
An ko (olu ma): « a' ye kɛ gɔn majiginnenw ye »
66. An y'o (ɲankata) in kɛ kankarimada ye, fɛn na min b'a ɲɛfɛ, ani min b'a kɔfɛ ani waajuli alaɲɛsiranbagaw ye.
67. (A y'aw hakili jigin) waati min na Musa y'a fɔ a ka mɔgɔw ye ko: « aw k'a dɔn Ala b'aw yamaruya k'aw ka misimuso dɔ kantigɛ »
u ko (Musa ma): « yala i b'an minɛ k'an kɛ yɛlɛbɔnnafɛn ye wa ? » (Musa) ko: « ne bɛ tanga ɲini Ala fɛ n kana kɛ kodɔnbaliw dɔ ye dɛ ! »
68. U ko: « i Ma wele an ye, misimuso suguya min don, a k'o bange an ye»
(Musa) ko: « a' k'a dɔn ko Ala b'a fɔ aw ye ko: « misimuso min don, misimusokɔrɔ tɛ, jaganingosibali fana tɛ, misimuso cɛmata don, o fila ni ɲɔgɔn cɛ,
o tuma aw yamaruyara ko min na, a' y'o kɛ! »
69. U ko: « i Ma wele an ye, misimuso in fari ɲɛ mana kɛ min ye, a k'o bange an ye sa »
(Musa) ko: « aw k'a dɔn Ala b'a fɔ aw ye ko: misimuso buwaji don, a fari ɲɛ saniyalen bɛ, a filɛli bɛ filɛlibagaw nisɔndiya.
70. U ko: « i Ma wele an ye, a ka misimuso in cogoya bange an ye, k'a masɔrɔ misiw ɲagamina an bolo ɲɔgɔn na,
wa an kɔni, ni Ala sɔnn'a ma, anw ye kanabagaw ye.
71. (Musa) ko: « i k'a dɔn Ala b'a fɔ ko: « Misimuso min don, a kolonnen tɛ k'a bɛ dugukolo sɛnɛ, a tɛ (ji sama ka bɔ kɔlɔn na) ka foro sɔn.
Misi kisilen don fiyɛn bɛɛ ma; fariɲɛ fila t'a la » u ko (Musa ma): « sisan kɔni, i nana ni tiɲɛ ye sa, o tuma u ye misimuso in kantigɛ, u tun bɛ ɲini ka dɛsɛ k'a kɛ.
72. Waati min na, aw ye mɔgɔ dɔ faga, aw bɛɛ y'aw dalacɛ o la, nka Ala ye fɛn labɔbaga ye, aw tun bɛ min gundo.
73. O tuma anw (Ala) ko: « a' ye su in bugɔ ni (misi in sinfon) dɔ ye! »
Ala bɛ suw lakunun nin cogo de la, a b'a ka kabakow jira aw la, a dɔ b'a la a na hakili sɔrɔ.
74. O kɔfɛ aw (Isirayila denw) dusukunw jara o ko in tɛmɛnen kɔ, ka kɛ i n'a fɔ kabakurun, walima ka ja ka tɛmɛ o kan, ka d'a kan kaba dɔw bɛ yen, kɔjiw bɛ poyi ka bɔ o la.
Wa i k'a dɔn kaba dɔw bɛ yen, olu bɛ cɛci, ji bɛ bɔ o la, i k'a dɔn kaba dɔw fana bɛ yen, walaahi olu bɛ bin alaɲɛsiran fɛ.
Wa Ala tɛ ɲinɛbaga ye fɛn kɔ, aw bɛ min kɛ.
75. Yala aw (silamɛw) bɛ tamaki ko u (Yahudiyaw) bɛ da aw la wa,
k'a sɔrɔ jamakulu dɔ tun b'u la, olu bɛ Ala ka kuma mɛn, ka tila k'a yɛlɛma, u kɛlen kɔfɛ k'a faamuya, k'a sɔrɔ u b'a dɔn fana.
76. N'u ye mɔgɔw kunbɛn, minnu limaniyana, u b'a fɔ ko: « an limaniyana » nka n'u dɔ la kelen fɛrɛla dɔ kɔrɔ, u b'a fɔ ko: « yala Ala ye foni min k'aw ye, a'b'o lakali ninnu (silamɛw) ye wa, a laban na u na taa o kɛ jo ye aw kan aw Ma bara,
yal'aw tɛ hakili sɔrɔ wa » ?
77. Yala olu t'a dɔn k'u bɛ fɛn min gundo, an'u bɛ min bange, Ala b'o dɔn?
78. Mɔgɔw b'u la, minnu ye kunfinw ye, u tɛ kitabu dɔn, fo nata gansanw, olu tɛ fosi la, fo bisigi.
79. Galo bɛ mɔgɔw ye, minnu bɛ kitabu sɛbɛn n'u bolow ye, ka tila k'a fɔ mɔgɔw ye ko: « nin bɔra Ala yɔrɔ walasa » k'o feere sɔngɔ fitinin na
Galo b'u ye k'a sababu k'u bolow ye min sɛbɛn, wa galo b'u ye, k'a sababu k'u bɛ wale min kɛ.
80. U (Yahudiyaw) ko: « jahanama tasuma tɛ maga anw na fewu, fo tile damadɔw » a fɔ: «yal'aw ye layidu minɛ Ala fɛ wa?
Ala kɔni t'a ka layidu tiɲɛ dɛ, tari aw bɛ fɛn fɔ ka da Ala la, aw tɛ min dɔn ? ».
81. Ɔwɔdɛrɛ!
ni mɔgɔ min ye juguman dɔ kɛ, n'o ka kojugu y'o lakoori, olu tigiw ye jahanama dungew ye, olu bɛ to a kɔnɔ kudayi.
82. Mɔgɔ minnu limaniyana, ka baara ɲumanw kɛ, olu ye alijinɛdenw ye, olu bɛ to a kɔnɔ kudayi.
83. (A' y'aw hakili jigin) waati min na, n'an ye Isirayila denw ka layidu minɛ ko: « aw tɛ fosi bato fo Ala, ani ka bangebaga fila minɛ koɲuma, ani balimasurun, ani falatɔ, ani sɛgɛnbaatɔw, a' ka kuma ɲuman fɔ mɔgɔw ye, a' ka seli jɔ, ka jaga di »
o kɔfɛ aw y'aw kɔdon fo jamakulu fitinin aw la, aw ye kɔdonbagaw ye.
84. (A' y'aw hakili jigin) waati min na, n'an b'aw ka layidu minɛ, ko: « aw kana ɲɔgɔn joli bɔn, aw kana ɲɔgɔn labɔ aw ka duw kɔnɔ »
o kɔfɛ aw y'o layidu sabati k'a sɔrɔ aw b'o seereya.
85. Aw de filɛ o mɔgɔ kelenw ye tuguni, aw bɛ ɲɔgɔn faga, aw bɛ jamakulu dɔ labɔ aw yɛrɛdama na, u ka duw kɔnɔ.
Aw bɛ ɲɔgɔn dɛmɛ olu kan ni jurumu ni dantɛmɛ ye, o n'a ta bɛɛ, n'u nana aw ma u minɛnen ɲɛnamaminɛjɔnya na, a' b'olu kunmabɔ, k'a sɔrɔ u labɔli yɛrɛ ye haramu y'aw ma.
Aw bɛ limaniya kitabu (kuma) dɔ la, ka tigɛ dɔ la wa?
o tuma mɔgɔ min bɛ nin baara in kɛ aw la, o sara ye mun ye ni dɔgɔyama tɛ diɲɛ ɲɛnamaya kɔnɔ?
wa jɔdon na u bɛ kɔsegin ka taa ɲankata gɛlɛn ma, Ala tɛ ɲinɛbaga ye fɛn kɔ,aw (Yahudiyaw) bɛ min kɛ.
86. Olu de ye mɔgɔw ye, minnu ye lahara (alijinɛ) falen diɲɛ ɲɛnamaya la,
ɲankata tɛ fɛngɛya u kan fewu,
wa u tɛ dɛmɛ.
87. Tiɲɛ-tiɲɛ na, anw ye kitabu di Musa ma, an ye kiraw tugu-tugu a nɔfɛ,
an ye dalilu kɛnɛmanw di Mariyama denkɛ Yisa ma, an y'a kologɛlɛya ni nisani ye.
Yala tuma o tuma, ni ciden dɔ nan'aw (yahudiyaw) ma, ni fɛn ye min man d'aw niw ye, a' b'aw yɛrɛbonya,
aw ye (ciden) jamakulu dɔw nkalontigiya, aw bɛ jamakulu dɔw faga fana.
88. U ko: « an dusukunw datugulen bɛ »
ayi o to yen! Ala de y'u danga k'a sababu k'u ka kafiriya ye.
U bɛ limaniya fɛn min na, o ka dɔgɔn haali.
89. Tuma min na, kitabu nana u ma ka bɔ Ala yɔrɔ, min bɛ tiɲɛtigiyali kɛ fɛn na, min b'u bolo k'a sɔrɔ u tun bɛ dɛmɛ ɲini Ala bolo mɔgɔw kan, minnu kafiriyara (n'o Kira in tugukanya ye) nka tuma min, fɛn nana u ma, u ye min dɔn,
U sinna ka kafiriya n'o ye, Ala ka danga bɛ kafiriw kan.
90. U y'u yɛrɛkunw feere min na, o kɛra fɛn jugu ye, n'o ye ka kafiriya fɛn ma,
Ala ye min jigin (a ka Kira laban kan) ɲɛngoya kama ko Ala bɛ a ka fisamandiya jigin mɔgɔ kan min y'a diya, ka bɔ a ka jɔnw na.
U kɔseginna ni funun ye ka fara funu wɛrɛ kan.
Dɔgɔyama ɲankata bɛ kafiriw ye.
91. N'a fɔr'u ye ko: « a' ye limaniya fɛn na, Ala ye min jigin » u b'a fɔ ko: « anw bɛ limaniya fɛn na, min jiginna an kan »
u bɛ kafiriya ni fɛn ye, min b'o kɔ, o dun ye tiɲɛ ye, a bɛ fɛn tiɲɛtigiya min b'u bolo.
A fɔ: « munna aw (yahudiyaw) bɛ Ala ka nabiɲumanw faga ka kɔrɔ, n'a y'a sɔrɔ aw ye limaniyabagaw ye? »
92. Tiɲɛ-tiɲɛ na, Musa nan'aw ma ni dalilu kɛnɛmanw ye,
o kɔfɛ aw ye nturannin minɛ k'o bato a kɔ, k'a sɔrɔ aw tun kɛra yɛrɛtɔɲɔlaw ye.
93. (A' y'aw hakili jigin) waati min, an y'aw ka layidu minɛ, an ye kulu kɔrɔta aw kun na, (k'a fɔ aw ye ko): « an ye min d'aw ma a y'o minɛ ni barika ye! aw ka lamɛnni kɛ »
u ko: « an y'i ka kuma mɛn, an y'i ka yamaruya sɔsɔ »
U laminna nturanin kanu na u dusukunw na, k'a sababu kɛ u ka kafiriya ye.
A fɔ aw ka limaniya b'aw yamaruya min na, o ye kojugu ye dɛ, n'a y'a sɔrɔ aw ye limaniyabagaw ye ».
94. A fɔ: « n'a y'a sɔrɔ lahara so y'aw dama ta ye Ala bara kɛrɛnkɛrɛnnenya na, ka mɔgɔ tɔw to yen, o tuma a' ye saya nata! n'a y'a sɔrɔ aw ye tiɲɛtigiw ye »
95. U tɛ saya nata fewu k'a sababu k'u bolow ye min kɛ ka bila u ɲɛ.
Ala de ye tɔɲɔnikɛlaw dɔnbaa ye.
96. Walaahi e b'olu (Yahudiyaw) de sɔrɔ mɔgɔw bɛɛ la girinbagabaw ye ɲɛnamaya kan, hali ka tɛmɛ minnu ye filankafoya kɛ kan.
U dɔ la kelen b'a nata n'u bɛ ka san ba kelen balo,
o si jan t'u kisi ɲankata ma, hali n'u y'o balo,
Ala ye yelibaga ye n'u ka baara kɛtaw ye.
97. « A fɔ ni mɔgɔ min kɛra jugu ye (mɛlɛkɛ) jibirila ye, i k'a dɔn ale de ye kuranɛ lajigin e (Kira) dusukun kan, ni Ala ka jɛn ye. Ka kɛ tiɲɛtigiyafɛn ye, fɛn na, min b'a ɲɛfɛ (gafe kɔrɔw la) ka kɛ kana ye, ani kibaru duman limaniyabagaw ye ».
98. « Ni mɔgɔ min kɛra jugu ye Ala ye, an'a ka mɛlɛkɛw ye, an'a ka kiraw ye, ani jibirila ni mikayila ye.
I k'a dɔn ko Ala ye jugu ye kafiriw ye,
99. Tiɲɛ-tiɲɛ na, anw ye haya bangenenw jigin e ma, mɔgɔ si tɛ kafiriya n'olu ye, fo mɔgɔtiɲɛnenw.
100. Yala tuma o tuma n'u ye layidu ta, layidu o layidu la, jamakulu dɔ b'o layidu in fili u kɔfɛ u la, ayi o to yen u caman tɛ limaniya de !.
101. Tuma min na ciden nan'u ma ka bɔ Ala yɔrɔ, min bɛ tiɲɛtigiyali kɛ fɛn na, min b'u bolo; kitabu dira mɔgɔ minnu ma, olu la jamakulu dɔ ye Ala ka kitabu fili u kɔfɛ, i n'a fɔ u t'a dɔn.
102. Ka tugu fɛn kɔ, sitanɛw bɛ min fɔ masa Solomani kunkan.
Solomani ma kafiriya dɛ, nka jinɛsitanɛw de kafiriyara, olu bɛ mɔgɔw dege kɔrɔtɛ la.
Ani fɛn min jiginna mɛlɛkɛ fila ma Baabila (dugu la), n'o ye Haaruta ni Maaruta ye,
olu (mɛlɛkɛ) fila tun tɛ mɔgɔ kelen si dege (kɔrɔtɛ la) f'u k'a fɔ o tigi ye ko: « i k'a dɔn anw ye lajarabi de ye, i kana kafiriya dɛ !
u bɛ fɛn dege u fila bolo, u bɛ furucɛ n'a furumuso cɛfara ni min ye,
nk'u tɛ se ka mɔgɔ si tɔɔrɔ n'a ye, fo n'a kɛra ni Ala ka jɛn ye.
U bɛ fɛn dege, min b'u yɛrɛ tɔɔrɔ, a t'u nafa.
Tiɲɛ-tiɲɛ na, u y'a dɔn ko ni mɔgɔ min ye kɔrɔtɛ in san, niyɔrɔ t'o ye lahara.
Walaahi u ye falenni kɛ min na, o cɛ juguyara haali, n'u tun b'a dɔn.
103. N'i tun y'a sɔrɔ u limaniyana, ka siran Ala ɲɛ, o baraji min bɛ bɔ Ala yɔrɔ, o de ye hɛɛrɛ ye,
n'i tun y'a sɔrɔ u b'a dɔn.
104. Hee aw mɔgɔ minnu limaniyana, a' kan'a fɔ: « Raa'ina » (an mafilɛ) a' y'a fɔ: « Unsurnaa » (an lajɛ),
A' ye lamɛnni kɛ!
ɲankata bɛ kafiriw ye, min dimi ka bon.
105. Mɔgɔ minnu kafiriyara kitabu dungew la, ani filankafow, olu si m'a kanu hɛɛrɛ ka jigin aw (silamɛw) kan ka bɔ aw Ma yɔrɔ, Ala dun bɛ mɔgɔ kɛrɛnkɛrɛn n'a ka hinɛ ye, min y'a diya.
Ala ye fisamandiyaba tigi ye.
106. An tɛ haya kelen si wuli, walima k'i laɲinɛ a kɔ, fo an ka na ni dɔ wɛrɛ ye, min hɛɛrɛ ka bon n'o ye, walima an ka na n'a ɲɔgɔnna ye
yala e m'a dɔn ko Ala ye sebaa ye fɛn bɛɛ lajɛlen na?
107. Yala e m'a dɔn ko Ala kelen ta ye sanfaraw ni dugufara masaya ye, madɛmɛbaga ni dɛmɛbaga si t'aw bolo ni Ala tɛ.
108. Tari aw b'a fɛ k'aw ka ciden ɲininka ka fɛn ɲini a bolo, i n'a fɔ fɛn min ɲinina Musa bolo cogo min na kakɔrɔ wa?
ni mɔgɔ min ye limaniya falen kafiriya la, tiɲɛ na o tigi filila ka bɔ sirajɛlen kan.
109. Kitabu dunge caman y'a kanu, n'u tun bɛ se k'aw lasegin aw ka limaniya kɔ, k'aw kɛ kafiriw ye, ɲɛngoya kosɔn, ka b'u yɛrɛkun na, tiɲɛ bangelen kɔfɛ u ye, o tuma a' ye yafa, a' k'aw sagon!
(u ka juguman kunna) fo Ala ka na n'a ka koɲɛ ye tuma min na,
i k'a dɔn ko Ala ye sebaa ye fɛn bɛɛ lajɛlen na.
110. A' ye seli jɔ, a' ka jaka di,
aw mana hɛɛrɛ fɛn o fɛn bil'aw yɛrɛkun ɲɛ, a' b'o sɔrɔ Ala bara, a' k'a dɔn ko Ala ye yelibaa ye n'aw ka baara kɛtaw bɛɛ ye.
111. U ko: « mɔgɔ si tɛ don alijinɛ na, fo min mana kɛ Yahudiya ye, walima Nansara »
nin y'u ka nataw de ye.
A fɔ: « a' ye na n'aw ka daliluya ye, n'a y'a sɔrɔ aw ye tiɲɛtigiw ye »
112. Ɔwɔdɛrɛ!
ni mɔgɔ min y'a ɲɛda kolon Ala ye, k'a sɔrɔ a bɛ ɲuman kɛ, o tigi ka baraji b'a ye a Ma bara,
siran t'olu kan, olu tɛ nisɔngoya.
113. Yahudiyaw ko: « nansaraw tɛ (tiɲɛ) fosi kan ».
Nansaraw fana ko: « Yahudiyaw tɛ fosi kan » k'a sɔrɔ olu bɛɛ bɛ kitabu kalan.
O cogo la mɔgɔ minnu tɛ fɛn dɔn, olu fana ye ninnu (Yahudiyaw ni Nansaraw) ka kuma ɲɔgɔn fɔ,
Ala de bɛ kiiti tigɛ u ni ɲɔgɔn cɛ jɔdon na, fɛn na, u tun bɛ ɲɔgɔn fɔnkɔɲɔgɔnya min na.
114. Mɔgɔ si tɛ yɛrɛtɔɲɔbaa ye ka tɛmɛ mɔgɔ kan, min ye Ala ka misiriw bali (mɔgɔw la) ko Ala tɛ kofɔ o kɔnɔ, ka tila ka dabali tigɛ o misiriw ciliko la.
Olu mɔgɔw kɔni, a man kan, u ka don o misiriw kɔnɔ, fo u siranbaatɔ.
Kunmasuli b'u ye diɲɛ ɲɛnamaya kɔnɔ, wa ɲankata b'u ye lahara don na, min ka bon.
115. Ala de ta ye kɔrɔn ni tilebin ye, a' man'aw ɲɛsin yɔrɔ o yɔrɔ la, Ala ɲɛda bɛ yenninnɔ.
A' k'a dɔn Ala ye yiriwa Masa ye dɔnni Masa don.
116. U ko: « Ala ye dentigiya kɛ »
saniya bɛ Ala ye!
ayi, o to yen!
Ala ta ye fɛnw ye, minnu bɛ sanfaraw ni dugufara kɔnɔ.
Fɛn bɛɛ lajɛlen majiginnen bɛ ale de ye.
117. Sanfaraw ni dugufara jujɔnbaga de ye Ala ye.
Ni Ala kiitira koɲɛ dɔ la, a' k'a dɔn a b'a fɔ o ko ma dɔrɔn: « kɛ » o bɛ sin ka kɛ.
118. Mɔgɔ minnu tɛ fɛn dɔn, olu ko: « munna Ala tɛ kuma an fɛ sa, walima kabako dɔ tun ka na an ma »
o cogo la mɔgɔ minnu kɔnna u ɲɛ, olu fana ye ninnu ka kuma ɲɔgɔn fɔ,
u dusukunw de bɔra ɲɔgɔn fɛ.
Tiɲɛ na, anw ye hayaw bange mɔgɔw ye, minnu bɛ dɛngɛnɛya.
119. I k'a dɔn an ye e (Kira) ci ni tiɲɛ ye, k'i kɛ nisɔndiyabaga ye ani lasiranbaga.
E tɛ ɲininka jahanamadenw ka ko la.
120. Nansaraw ni Yahudiyaw tɛ jɛn e (Kira) ma fewu, fo i ka tugu u ka diinɛ kɔ.
A fɔ: « a' k'a dɔn Ala ka kana de ye kana ye,
walaahi ni e tugura u Nidungɔ kɔ, fɛn nanen kɔfɛ i ma ka bɔ dɔnni na, madɛmɛbaa ni dɛmɛbaa si t'i bolo ka bɔ Ala ma.
121. An ye kitabu di mɔgɔ minnu ma, n'u b'a kalan, a kalancogo lakika la, olu de bɛ limaniya a la.
Nka ni mɔgɔ minnu kafiriyara kuranɛ ma, olu ye mɔgɔ bɔnɛnenw ye.
122. Hee Isirayila denw, a' y'aw hakili jigin ne ka nɛɛma na, n ye min kɛ aw ye, ani ne y'aw fisiya (aw ka tuma) danfɛnw bɛɛ kan.
123. A' ye siran don ɲɛ, Ni si tɛ se ka fosi sara ni wɛrɛ ye. Kunmatu tɛ minɛ Ni si bolo don min na, soonadon tɛ Ni si nafa, wa u si tɛ dɛmɛ.
124. (A' y'a'hakili jigin) waati min na, Iburahima Ma y'a lajarabi ni kumakan dɔw ye, a y'olu dafa, Ala ko : « ne b'i kɛ ɲɛmɔgɔ ye mɔgɔw ye »
(Iburahima) ko : « ani Ne buruju dɔw fana »
Ala ko : « tɔɲɔlikɛlaw tɛ don ne ka layidu kɔnɔ »
125. (Hakilijigin kɛ) waati min na anw ye lahɔrɔma so kɛ taanika-seginyɔrɔ ye mɔgɔw ye, ani hakilisigiyɔrɔ, ko : « a' ye seliyɔrɔ dɔ minɛ Iburahima jɔyɔrɔ la!
an ye yamaruya di Iburahima ma, ani (a denkɛ) Isimayila, ko : « aw fila ka n ka lahɔrɔma so saniya, laminibagaw ni sabatibagaw ye ani kunbereminɛbagaw ni tenturubagaw.
126. (Hakilijigin kɛ) waati min na Iburahima ko : « n tigi Ala, i ka nin kɛ dugu hakililatigɛlen ye, i k'a dugumɔgɔw garijɛgɛ jiridenw caman na! minnu mana limaniya u la Ala la, ani lahara don na »
Ala ko : « hali ni mɔgɔ min kafiriyara, ne bɛ daamu di o tigi ma dɔɔnin, o kɔfɛ n b'o diyagoya ka taa tasuma ɲankata ma,
labanyɔrɔ cɛ juguyara».
127. (Hakilijigin kɛ) waati min na Iburahima ni Isimayila bɛka lahɔrɔmaso sojuw kɔrɔta.
(U ko): « an tigi Ala, an ka (baara) minɛ an ye !
bawo e Ala de ye mɛnnikɛbaga ye, e ye dɔnnikɛbaga ye.
128. An tigi Ala; i k'an kɛ yɛrɛkolonbaga fila ye i ye, i ka manton bɔ an buruju la min kolonnen bɛ i ye.
I k'an ka bato kɛyɔrɔw jir'an na ! i ka tuubi minɛ an ye, i k'a dɔn e Ala ye tuubiminɛbagaba ye, e ye Masa hinɛbaga ye.
129. An tigi Ala, i ka ciden dɔ ci u cɛma ka bɔ u yɛrɛkunw na, min bɛ i ka hayaw kalan u ye, k'u dege kitabu ni kodɔn na, k'u saniya,
bawo e Ala de ye bonya Masa ye, e ye Kodɔnbaga ye.
130. Mɔgɔ si t'a yɛrɛjɛgɛn ka bɔ Iburahima ka diinɛ ma fo mɔgɔ min y'a yɛrɛ fagon.
Tiɲɛ-tiɲɛ na, anw ye Iburahima sugandi diɲɛ kɔnɔ, wa i k'a dɔn ale ye mɔgɔɲumanw dɔ ye lahara don na ;
131. Waati min na a Ma y'a fɔ a ye ko : « kɛ silamɛ ye »
a ko: « n silamɛyara danfɛnw tigi ye »1
132. Iburahima y'o (diinɛ kelen in) sarankanna kɛ a denw ye, ani yakuba fana, ko : « hee n denw, a' k'a dɔn ko Ala ye diinɛ sugandi aw ye dɛ!
o tuma aw kana sa fewu, fo a k'a sɔrɔ aw ye silamɛw ye.
133. Tari aw (Yahudiyaw) tun ye seerew ye, waati min na saya nana Yakuba ma, tuma min n'a ko a denw ma : « aw bɛ mun bato ne (salen) kɔ » ?
u ko : « an b'i ka batofɛn bato, an'i faw ka batofɛn, n'olu ye : Iburahima ye, ani Isimayila, ani Isiyaka ye, batofɛn kelen pe de don, wa anw ye silamɛw ye o kelen ye ? »
134. Olu ye mantonsɛrɛw ye, minnu tɛmɛna kaban, u ye baara min kɛ, o saraw b'u ye.
Aw fana ye baara min kɛ, o sara b'aw ye.
Olu ye min kɛ, aw tɛ ɲininka o la.
135. U ko : « a' ye kɛ Yahudiyaw ye, walima Nansaraw, n'o kɛra aw bɛ kana» A fɔ : Ayi, o to yen !
anw bɛ tugu Iburahima ka diinɛ de la, o tilennen tun bɛ Ala ma, o tun tɛ filankafow dɔ ye ».
136. A' y'a fɔ ko : « an limaniyana Ala la, ani min jiginna an ma, ani min jiginna Iburahima ni Isimayila ni Isiyaka ni Yakuba ni lasibaatiw kan, ani min dira Musa ma, ani Yisa ma, ani minnu dira nabiɲumanw ma ka bɔ u Ma yɔrɔ,
anw tɛ farali kɛ u kelen si ni kelen cɛ,
wa anw ye yɛrɛkolonbagaw ye Ala ye ».
137. N'u limaniyana fɛn na, aw limaniyana min ɲɔgɔn na, u kanana faasi.
Nka n'u y'u kɔdon, o tuma u bɛ Ala kansɔsɔ kɔnɔ,
sɔɔnin Ala b'i wasa u kan,
Ala ye mɛnnikɛla ye dɔnnikɛla don.
138. « Anw bɛ don Ala ka gala de la,
mɔgɔ si man ɲi ka tɛmɛ Ala kan galadon na,
wa anw ye batokɛlaw ye Ala ye ? ».
139. A fɔ : «yal'aw bɛ anw darɔsama alako la wa, k'a sɔrɔ Ala y'anw Ma ye, aw Ma fana don, anw ka baaraw b'an ye. Aw ka baaraw b'aw ye,
wa anw kɔni ye dusukunjɛw ye Ala ye ».
140. Tari aw b'a fɔ ko : « Iburahima ni Isimayila ni Isiyaka ni Yakuba ni Lasibaatiw tun kɛra Yahudiyaw ye, walima nansaraw » ?
a fɔ : «yal'aw de b'a dɔn, tari Ala de b'a dɔn ? »
mɔgɔ si tɛ tɔɲɔnikɛla ye ka tɛmɛ mɔgɔ kan, min ye seereya dogo a yɛrɛ kɔrɔ Ala ko la.
Ala tɛ ɲinɛbaga ye fɛn na, aw bɛ min kɛ.
141. Olu ye Mantonsɛrɛw ye, minnu tɛmɛna ka ban,
u ye baara minnu kɛ, o b'u ye, aw fana ye baara minnu kɛ, o b'aw ye.
Olu bɛ minnu kɛ, aw tɛ ɲininka o la.
142. Naloma minnu bɛ mɔgɔw cɛla, olu bɛn'a fɔ ko : « mun de y'u kɔmunun u ka selifan ma, u tun bɛ min kan »?
a fɔ : « Ala ta ye Kɔrɔn ni tilebin ye,
a bɛ mɔgɔ kana min y'a diya ka taa sira tilennen ma »
143. O cogo la, anw y'aw (silamɛw) kɛ mantonsɛrɛ tilennenw ye, walasa aw ka kɛ seerew ye mɔgɔw kan, alakira fana ka kɛ seere y'aw kan.
I tun bɛ selifan min kan, an m'o dabɔ fosi kama, fo an k'a dɔn mɔgɔ min bɛ tugu ciden nɔfɛ, ka bɔ mɔgɔw la minnu b'u kɔtɔrɔmabɔ ka segin u kɔ.
Tiɲɛ-tiɲɛ na, selifan in yɛlɛmani tun kɛra ko gɛlɛn ye, nk'a ma gɛlɛya mɔgɔw kan Ala ye minnu kana.
Ala tɛ aw ka limaniya tiɲɛ.
I k'a dɔn walaahi Ala ye makaribaga ni Masa hinɛbaga ye mɔgɔw la.
144. Tiɲɛ na, anw Ala bɛ e (Kira) ɲɛda yɛlɛma-yɛlɛmatɔ ye sanfɛ,
walaahi an b'i yɛlɛma k'i ɲɛsin selifan ma, i bɛ jɛn ni min ye.
O tuma i ɲɛda sin lahɔrɔmamisiri kuntilenna la !
aw (silamɛw) mana kɛ yɔrɔ o yɔrɔ la, a' y'aw ɲɛdaw sin a kuntilenna la !
i k'a dɔn kitabu dira mɔgɔ minnu ma, olu b'a dɔn tigitigi k'o ye tiɲɛ ye ka bɔ u Ma yɔrɔ,
Ala tɛ ɲinɛbaga ye fɛn na, u bɛ min kɛ.
145. Walaahi hali n'e (Kira) ye dalilu suguya bɛɛ di mɔgɔw ma, kitabu dira minnu ma, u tɛ tugu i ka selifan na, e fana tɛ tugu u ka selifan na.
Wa u yɛrɛw dɔ tɛ tugu dɔ wɛrɛ ka selifan na.
Walaahi n'e tugura u Ni dungɔw la dɔnni nanen kɔfɛ i ma, i k'a dɔn walaahi i bɛ kɛ yɛrɛtɔɲɔlaw dɔ ye.
146. Anw ye kitabu di mɔgɔ minnu ma, olu bɛ (Kira) dɔn, i n'a fɔ u b'u wolodenw dɔn cogo min na,
wa i k'a dɔn jamakulu dɔ b'u la, olu bɛ tiɲɛ dogo, k'a sɔrɔ u b'a dɔn.
147. Tiɲɛ de bɛ bɔ e (Kira) Ma bara, o tuma i kana kɛ sigabagaw dɔ ye dɛ.
148. Selifan bɛ (manton) bɛɛ kelen-kelen ye, o tigiw bɛ seli ka ɲɛsin o ma.
O tuma a' ye ɲɔgɔndan kɛ hɛɛrɛkow la!
aw mana kɛ yɔrɔ o yɔrɔ la, Ala bɛ na n'aw bɛɛ lajɛlen ye.
I k'a dɔn Ala ye sebaa ye fɛn bɛɛ lajɛlen na.
149. E (Kira) mana bɔ yɔrɔ o yɔrɔ la, i ɲɛda sin lahɔrɔmamisiri kuntilenna na !
wa i k'a dɔn o de ye tiɲɛ ye, min bɔra e tigi (Ala) bara.
Ala tɛ ɲinɛbaga ye fɛn na, aw bɛ min kɛ.
150. Wa e mana bɔ yɔrɔ o yɔrɔ la, i ɲɛda sin lahɔrɔmamisiri kuntilenna na !
aw mana kɛ yɔrɔ o yɔrɔ la, a' y'aw ɲɛdaw sin a kuntilenna na !
walasa dalilu kana kɛ mɔgɔw bolo aw kan.
Fo n'a kɛra mɔgɔw ye minnu ye tɔɲɔni kɛ u la,
aw kana siran olu ɲɛ, a' ye siran ne ɲɛ !
walasa n bɛ n ka nɛɛma dafa aw ye, ani a dɔ la aw bɛ kana.
151. I n'a fɔ an ye ciden ci aw cɛma, min bɔr'aw yɛrɛw la, a b'an ka hayaw kalan aw ye, k'aw saniya, k'aw kalan kitabu ni kodɔn na, k'aw kalan fɛnw na, aw tun tɛ minnu dɔn.
152. O kama aw fana ka ne Ala kosuma, n b'aw kosuma,
a' ye n barikada, aw kana n fitiriwaleya !
153. Hee aw minnu limaniyana, a' ye dɛmɛ ɲini ni sabali ni seli ye !
a' k'a dɔn ko Ala faralen bɛ sabalibagaw kan.
154. Aw kan'a fɔ mɔgɔw ma, minnu bɛ faga Ala ka sira kan, ko : «Suw » ayi o to yen !
ɲɛnamaw don nk'a' t'a dɔn.
155. Walaahi an bɛn'aw kɔrɔbɔ ni siran dɔɔnin ye, ani kɔngɔ, ani nafolotiɲɛ, ani ninɔtiɲɛ ni jiridentiɲɛ.
E ka sabalibagaw nisɔndiya.
156. Mɔgɔ minnu bɛ yen, ni kobilen y'u sɔrɔ tuma min na, u b'a fɔ : « i k'a dɔn anw ye Ala ta ye, wa anw bɛ kɔsegin Ala ma ».
157. Olu mɔgɔw kɔni, nɛɛmaw b'olu ye ka bɔ u Ma yɔrɔ, ani hinɛ, wa olu de ye kanabagaw ye.
158. Aw k'a dɔn ko safaa ni maruwa ye
Ala ka taamasiyɛnmayɔrɔw dɔ ye, o tuma ni mɔgɔ min ye hiji kɛ lahɔrɔmaso la, walima ka umura kɛ, jurumu t'o tigi kan ka lamununmununni k'o fila la.
Ni mɔgɔ min ye nafula kɛ hɛɛrɛko la, a' k'a dɔn Ala ye ɲumandɔnbaa ye dɔnnibaa don.
159. A' k'a dɔn mɔgɔ minnu bɛ fɛn dogo, anw ye minnu jigin ka bɔ daliluya kɛnɛmanw ni kana na, an kɛlen kɔfɛ k'u bange mɔgɔw ye kitabu kɔnɔ, olu mɔgɔw kɔni, Ala b'olu danga, wa danganikɛlaw bɛɛ b'u danga fana.
160. Fo mɔgɔ minnu tuubira, ka ɲɛni kɛ, ka bangeli kɛ, olu kɔni, ne b'olu ka tuubi minɛ,
ne ye tuubiminɛbagaba ye, ne ye Masa hinɛbaga ye.
161. I k'a dɔn mɔgɔ minnu kafiriyara, ka sa k'a sɔrɔ u kafirilama don. Olu kɔni, Ala ka danga b'olu kan, ani mɛlɛkɛw, ani mɔgɔw bɛɛ lajɛlen.
162. Olu bɛ to o danga kɔnɔ kudayi, ɲankata tɛ fɛgɛnya u kan, u tɛ ɲɛnafilɛ.
163. Aw ka batofɛn ye batofɛn kelen pe de ye,
batofɛn si tɛ yen ale kɔ, hinɛ Masa ni Masa hinɛbaga.
164. I k'a dɔn sanfaraw ni dugufara danni, ani su ni tile ka fɔnkɔɲɔgɔnya, ani kurun min bɛ boli Geji kan ni fɛnw ye, minnu bɛ mɔgɔw nafa.
Ani Ala ye ji min jigin ka bɔ sanfɛ, ka dugukolo laɲɛnamaya n'o ye, a salen kɔfɛ, ani ka bagan suguyaw bɛɛ jɛnsɛ dugukolo kɔkan.
Ani fiɲɛw ka yɛlɛma-yɛlɛmani, ani kabanɔgɔ kolonnen san ni dugu cɛ.
Kabakow bɛ nin bɛɛ la mɔgɔw ye minnu hakili bɛ miiri.
165. Mɔgɔ bɛ mɔgɔw la, minnu bɛ fɛn wɛrɛw minɛ, min tɛ Ala ye, ka kɛ sinaw ye Ala ye, u b'olu sinaw kanu, i ko Ala kanucogo,
nka mɔgɔ minnu limaniyana, olu ka kanuya kolo ka gɛlɛn Ala ye.
Mɔgɔ minnu ye tɔɲɔni kɛ, n'u y'a ye, tuma min n'u ɲɛ dara ɲankata kan (a bɛ jɛya u ye) ko fanga bɛɛ ye Ala ta ye.
wa Ala ka ɲankata kolo ka gɛlɛn (ka tɛmɛ u ta kan).
166. Tugu kɛra mɔgɔ minnu kɔ, (n'o ye ɲɛmɔgɔ fililenw ye) tuma min n'olu y'u yɛrɛfara ka bɔ mɔgɔw la, minnu tugura u kɔ, u ɲɛ dara ɲankata kan. U ni ɲɔgɔncɛ siraw bɛɛ tigɛ-tigɛra pewu.
167. Mɔgɔ minnu tugura u kɔ (n'o ye kɔmɔgɔw ye) olu y'u kanto : « n'i tun y'a sɔrɔ seginni b'an ye (ka taa diɲɛ na tuguni) an fana tun b'an fara ka bɔ u la, i ko u y'u fara ka bɔ an na cogo min na.
Ala b'u ka baaraw jir'u la nin cogo de la ka kɛ nimisa ye u kan, wa u tɛ bɔbagaw ye tasuma na.
168. Hee aw mɔgɔw, a' ye fɛn dun, minnu bɛ dugukolo kɔkan, minnu ye halala ye fɛn sanimanw, aw kana tugu sitanɛ sennɔw kɔ !
a' k'a dɔn sitanɛ ye jugu bangelen y'aw ye dɛ.
169. A' k'a dɔn a b'aw bila kojugukɛ ni kotiɲɛnenkɛ la, ani ka fɛn fɔ ka da Ala la, aw tɛ min dɔn.
170. N'a fɔr'u ye ko : « a' ye tugu fɛn na, Ala ye min jigin » u b'u kanto : « ayi anw bɛ tugu fɛn na, an y'an faw sɔrɔ min kan »
yala hali n'a y'a sɔrɔ u faw tun kɛra, n'u hakili tɛ fosi faamuya, n'u tɛ kanasira kan fana (u bɛ tugu u faw kɔ ten wa) ?
171. Mɔgɔ minnu kafiriyara, olu (welebaa) misali bɛ i n'a fɔ mɔgɔ min bɛ pɛrɛn (baganw fɛ) minnu tɛ fosi mɛn fo welekan, ani pɛrɛnkan,
tulogerenw don, bobow don, fiyentɔw don, u hakili tɛ miiri.
172. Hee aw mɔgɔ minnu limaniyana, a' ye dumuni kɛ ka bɔ fɛn sanimanw na !
an y'aw garijɛgɛ minnu na, a' ka barika da Ala ye, n'a y'a sɔrɔ aw bɛ Ala kelen de bato.
173. A' k'a dɔn jufa sogo, ani joli, ani lɛsogo, ani fɛn wɛrɛ tɔgɔ tarala min fagatɔ kan ni Ala tɛ, Ala y'olu haramuya aw ma.
Ni dɛgun ye mɔgɔ min sɔrɔ, n'a ma kɛ yadanciya ni dansagon ye, jurumu t'o tigi la, (k'u dun) a' k'a dɔn Ala ye hakɛtobaga ye, Masa hinɛbaga don.
174. I k'a dɔn mɔgɔ minnu bɛ fɛn dogo, Ala ye min jigin ka bɔ kitabu la, k'o feere sɔngɔ fitinin na, olu mɔgɔw kɔni, u tɛ fosi dun u kɔnɔbaraw la fo tasuma.
Ala tɛ kuma u fɛ jɔdon na, a t'u saniya,
ɲankata b'u ye, min dimi ka bon.
175. Olu de ye mɔgɔw ye, minnu ye kana falen fili la, ani ka jurumuyafa falen ɲankata la.
Ninnu ta kɛra muɲun dan ye, tasuma na dɛ !
176. O cogo don, a' k'a dɔn Ala de ye kitabu jigin ni tiɲɛ ye, wa aw k'a dɔn mɔgɔ minnu ye ɲɔgɔn sɔsɔ kitabuko la, olu bɛ Ala kansɔsɔ kɔnɔ, min yɔrɔ ka jan (tiɲɛ na).
177. Ɲumankɛ tɛ k'a fɔ k'aw b'aw ɲɛdaw sin kɔrɔnyanfan fɛ, ani tilebinyanfan fɛ,
nka ɲumankɛ ye, ni mɔgɔ min limaniyana Ala la, ani lahara don na, ani mɛlɛkɛw la, ani jiginkitabu la, ani sudabagaw (nabiɲumanw) la, ani ka nafolo kanu to i la, k'a di balimasurunw ma, ani falatɔw ma, ani sɛgɛnbagatɔw ma, ani taamaden dɛsɛlenw ma, ani delilikɛlaw ma, ani ka jɔn kanhɔrɔnya n'a ye, ani ka seli jɔ, ka jaga di,
ani mɔgɔ minnu b'u ka layiduw dafa, n'u ye layidu ta, ani janko mɔgɔ minnu bɛ muɲun kobilen ni dɛgun kɔnɔ, ka kɛlɛ to sen na, olu ye mɔgɔw ye, minnu ye tiɲɛtigiyali kɛ, wa olu de ye Alaɲɛsiranbagaw ye.
178. Hee aw mɔgɔ minnu limaniyana, taɲɔgɔnbɔ sɛbɛnna (ka kɛ sariya ye) aw kan, mɔgɔ fagalenw koɲɛ na, yɛrɛwolo bɛ faga, yɛrɛwolo fagali kama, jɔn bɛ faga jɔn kama, muso bɛ faga muso kama.
Ni yafa kɛra mɔgɔ min ye, fɛn dɔ la, (ka fagali bin ka bɔ a kan) a balimakɛ kunkan, jolisaraɲini ka kɛ nɔgɔya la, jolisaradi fana ka kɛ koɲuman.
Nin ye nɔgɔya de ye ka bɔ aw Ma yɔrɔ, ani hinɛ,
ni mɔgɔ min ye dansagon kɛ o kɔfɛ, ɲankata b'o ye min dimi ka bon.
179. Ɲɛnamaya ɲuman b'aw ye, taɲɔgɔnbɔ (sariya labatoli) la dɛ, aw dusukunyeli tigiw, a dɔ la aw na siran Ala ɲɛ.
180. A sɛbɛnna aw kan, ni saya nana aw dɔ la kelen ma, n'a y'a sɔrɔ a ye nafolo to a kɔ, a ka sarankanna kɛ bangebaga fila ye, ani balimasurunw ye, ni kɛkoɲuman ye,
o ye wajibi ye Alaɲɛsiranbagaw kan.
181. Ni mɔgɔ min y'o sarankanna yɛlɛma, a mɛnnen kɔfɛ, o jurumu bɛ mɔgɔw de kan, minnu dɔrɔn b'a yɛlɛma, aw k'a dɔn Ala ye Mɛnnikɛla ye, Dɔnnikɛla don.
182. Ni mɔgɔ min siranna tilenbaliya ɲɛ sarankannabaga fan fɛ, walima jurumuko, n'o tigi ye ɲɛni kɛ u ni ɲɔgɔn cɛ, jurumu t'o la.
A' k'a dɔn Ala ye hakɛtobaga ye, Masa hinɛbaga don.
183. Hee aw mɔgɔ minnu limaniyana, sun sɛbɛnna ka kɛ wajibi ye aw kan, i n'a fɔ a sɛbɛnna cogo min na mɔgɔw kan, minnu kɔnna aw ɲɛ, a dɔ la aw na siran Ala ɲɛ.
184. O ye tile damadɔw ye.
Ni mɔgɔ min kɛra banabaatɔ ye aw cɛma, walima ka kɛ taamayɔrɔ la, o tigi b'o jurusara sun, ka bɔ don wɛrɛw la.
Ayiwa mɔgɔ minnu tɛ se ka sun fo dɛgun, olu ta ye kunmabɔli ye: ka faantan dɔ ladumuni.
Ni mɔgɔ min ye nafula kɛ hɛɛrɛkow la, o ye hɛɛrɛ y'o tigi ma.
N'aw sunna kɔni, o de ka d'aw la, n'a y'a sɔrɔ aw b'a dɔn.
185. Sunkalo de ye kalo ye, kuranɛ jiginna min na, ka kɛ kana ye mɔgɔw ye, ani dalilu kɛnɛman, ka bɔ kana na, ani danfara.
O tuma ni mɔgɔ min seereyara kalo la aw la (n'a tɛ taamayɔrɔ la), o tigi k'a sun.
N'a y'a sɔrɔ mɔgɔ min banabaatɔ don, walima a bɛ taamayɔrɔ la, o tigi k'o jate sun juru sara ka bɔ don wɛrɛw la,
Ala bɛ nɔgɔya laɲini n'aw ye, nk'a tɛ gɛlɛya laɲini n'aw ye, (jurusara kun ye) walasa aw ka se ka jate dafa, ani walasa aw ka Ala bonya, ka d'a kan a y'aw kana, ani a dɔ la aw bɛ barika da Ala ye.
186. Ni ne Ala ka jɔnw y'i ɲininka ne ko la, ne yɔrɔ ka surun.
N bɛ welebaga ka wele jaabi, n'a ye n wele.
O tuma u ka n ka welekan jaabi, u ka limaniya n na, a dɔ la u bɛna kana.
187. Kafoɲɔgɔnya dagara aw ye, sun donw sufɛlanw fɛ aw furumusow fɛ, u ye sirifiniw y'aw ye, aw fana ye sirifiniw y'u ye.
Ala y'a dɔn k'aw tun b'aw yɛrɛkunw janfa.
O la, Ala ye tuubi min'aw ma, a yafara aw ma.
Sisan kɔni, a' ye kafo musow fɛ, Ala ye (woloden) min latigɛ aw ye, a' y'o ɲini!
'a' ye dumini kɛ, a' ka minni kɛ ! fo kɛnɛnbɔda jurujɛ ka bange ka bɔ sufɛlan jurufin na fajirida fɛ.
O kɔfɛ a' ye sun dafa ka taa bila su la.
Nk'aw kana kafo musow fɛ k'aw sabatilen to misiriw la (bato la), o filɛ Ala ka dancɛw ye, aw kana magɛrɛ o la.
Ala b'a ka hayaw bange mɔgɔw ye nin cogo la, a dɔ la u na siran Ala ɲɛ.
188. A' kan'aw ka nafolow dun aw ni ɲɔgɔn cɛ ni nkalon ye, ka laban k'o nafoloko sama ka taa se kiiritigɛlaw ma, walasa ka walinafolow tilayɔrɔ dɔ dun ni jurumu ye, k'a sɔrɔ aw b'a dɔn.
189. U b'i ɲininka kalodenninw koɲɛ na, a fɔ: « o ye waati jatelanw de ye mɔgɔw ye, ani hiji ye.
Ɲumankɛ tɛ aw ka don duw kɔnɔ, sow kɔkanna fɛ,
nka ɲumankɛ de ye, ni mɔgɔ min siranna Ala ɲɛ.
O tuma a' ye don duw kɔnɔ, du dondaw fɛ!
a' ka siran Ala ɲɛ ! a dɔ la aw bɛ kisi.
190. A' ye mɔgɔw kɛlɛ Ala ka sira kan ! minnu b'aw kɛlɛ, aw kana dansagon,
a' k'a dɔn Ala tɛ dansagonbagaw kanu.
191. A' y'u (kafiriw) faga ! n'aw y'u sɔrɔ yɔrɔ o yɔrɔ la, aw k'u labɔ yɔrɔ la, u y'aw labɔ yɔrɔ min na !
fitinɛ ka jugu ni mɔgɔfaga ye.
Aw kan'u kɛlɛ lahɔrɔmamisiri kɔnɔ !
fo u ka fɔlɔ k'aw kɛlɛ o kɔnɔ, ayiwa n'u y'aw kɛlɛ, a' y'u faga, kafiriw sara de b'o cogo la.
192. N'u y'aw kɛlɛli dabila, (ka don silamɛya la) a' k'a dɔn Ala ye hakɛtobaga ye Masa hinɛbaga don.
193. A' y'u kɛlɛ! fo fitinɛ kana kɛ yen tuguni, diinɛ ka kɛ Ala kelen ye,
n'u y'a dabila, o tuma dansagon tɛ mɔgɔ si kan, fo tɔɲɔnlikɛlaw dɔrɔn.
194. Lahɔrɔmakalo sara ye lahɔrɔmakalo ye.
taɲɔgɔnbɔ bɛ Lahɔrɔmafɛnw tana tiɲɛni de la.
O tuma ni mɔgɔ min ye dansagon aw kan, aw fana ka dansagon o kan, n'o ka dansagon kɛlen ɲɔgɔnna ye aw kan,
a' ye siran Ala ɲɛ,
'aw k'a dɔn ko Ala kafolen bɛ alaɲɛsiranbagaw ma.
195. A' ye musaka bɔ Ala ka sira kan,
a' kana aw yɛrɛkun di halaki ma ! ,
a' ye ɲumanya kɛ !
a' k'a dɔn ko Ala bɛ ɲumankɛlaw kanu.
196. A' ye hiji ni Umura kɛ, ka dafa Ala ye !
n'aw balila (hiji sira fɛ) o tuma hadiya bagan min mana nɔgɔya aw ye, a' y'o faga !
aw kan'aw kunw di, fo hadiya bagan ka se a seyɔrɔ la,
ni mɔgɔ min kɛra banabaatɔ ye aw la, walima tɔɔrɔ dɔ b'a kunkolo la, o tuma o tigi ka kunmabɔfɛn di (Ala ma) ka bɔ sunni na, walima sarakaati, walima kantigɛlifɛn,
n'aw ye dannaya sɔrɔ (hiji sira la) tuma min na, ni mɔgɔ min ye daamutahiji kɛ ni Umura ye ka taa bila hiji tuma na, o tigi ka hadiya bagan faga, min mana nɔgɔya a ma.
Ni mɔgɔ min m'o sɔrɔ, o ka tile saba sun hiji senfɛ, ka tile wolonwula sun, n'aw kɔseginna tuma min na, o ye tile tan dafalen ye cɔyi.
O koɲɛ bɛ wajibiya mɔgɔ kan, min ka somɔgɔ tɛ lahɔrɔmamisiri sigibaaw ye.
A' ye siran Ala ɲɛ !
a' k'a dɔn ko Ala ka ɲangili kolo ka gɛlɛn.
197. Hiji bɛ kɛ kalow kɔnɔ, minnu dɔnnen bɛ.
Ni mɔgɔ min ye hiji wajibiya a yɛrɛ kan olu kɔnɔ, o tigi kana musofɛko si kɛ, a kana jogojuguya wale si kɛ, a kana sɔsɔli kɛ mɔgɔw fɛ hiji kɔnɔ.
Aw mana hɛɛrɛko fɛn o fɛn kɛ, Ala b'o dɔn.
A ye sirafana ta dɛ!
aw k'a dɔn sirafana bɛɛ la ɲuman ye Alaɲɛsiran ye.
A' ye siran ne ɲɛ, aw dusukunyeli dungew.
198. Jurumu t'aw la ka fisamandiya ɲini aw Ma (Ala) fɛ, (hiji yɔrɔ la).
N'aw jiginna ka bɔ Arafa tuma min na, a' ye Ala kosuma mashi-ari-harami yɔrɔ la (Muzidalifa)
a' ye Ala kosuma, i n'a fɔ a y'aw kana cogo min na, k'a sɔrɔ walaahi aw tun ye filibaanciw ye ka kɔn o ɲɛ.
199. O kɔfɛ a' ye jigin ka bɔ yɔrɔ la, mɔgɔw jiginna ka bɔ yɔrɔ min na!
a' ye yafa ɲini Ala fɛ!
a' k'a dɔn Ala ye hakɛtobaga ye Masa hinɛbaga don.
200. N'aw tilala hiji baaraw la tuma min na, a' ye Ala kosuma, i n'a fɔ aw tun b'aw faw kosuma cogo min na, walima a kosuma ka gɛlɛya n'o ye!
mɔgɔ bɛ mɔgɔw la, min b'a fɔ : « anw tigi Ala, an sɔn diɲɛ na,
o tigilamɔgɔ kɔni, ɲiyɔrɔ t'o ye lahara.
201. Dɔ b'u la fana, min b'a fɔ:
« an tigi Ala, an sɔn dunuya kɔnɔ ɲuman na!
ani lahara kɔnɔ ɲuman na !
i k'an kisi tasuma lajaba ma!
202. Olu mɔgɔw kɔni, niyɔrɔ b'olu ye fɛn na, u ye min kɛ,
Ala ka jatebɔ ka telin.
203. A' ye Ala kosuma don jatelenw na !
o tuma ni mɔgɔ min teliyara (ka dan) tile fila ma, jurumu t'o tigi kan, ni mɔgɔ min sumayara fana, jurumu t'o kan
o tuma a' ye siran Ala ɲɛ!
aw k'a dɔn k'aw de bɛ dalajɛ ka taa Ala ma.
204. Mɔgɔ bɛ mɔgɔw la, min ka kumakan b'e (Kira) ɲɛfa diɲɛ ɲɛnamaya kɔnɔ, a bɛ Ala seereya fɛn na, min b'a dusukun na, k'a sɔrɔ o tigi ye kɛlɛtigɛlajuguba de ye.
205. N'a y'a kɔdon ka taa, a bɛ taama dugukolo kɔkan, walasa ka tiɲɛni kɛ dugukolo kan, ka sɛnɛfɛnw ni nimafɛnw halaki.
Ala tɛ tiɲɛni kanu.
206. N'a fɔr'a ye ko: « siran Ala ɲɛ! » yɛrɛbonya bɛ sin k'a minɛ ni jurumu sababu ye, a wasa ye jahanama ye, walaahi dayɔrɔ cɛjuguyara
207. Mɔgɔ bɛ mɔgɔw la, min b'a Ni don Ala dungɔ ɲinini da fɛ,
Ala ye makaribaga ye jɔnw na.
208. Hee aw mɔgɔ minnu limaniyana, a' ye don silamɛya mumɛ na! aw kana tugu sitanɛ sennɔw na, bawo sitanɛ ye jugu bangenen y'aw ye.
209. N'aw tɛrɛntɛra (k'aw bɔ tiɲɛ sira kan) dalilu kɛnɛmanw nanen kɔfɛ aw ma, o tuma aw k'a dɔn ko Ala ye bonya Masa ye kodɔnbaga don.
210. Yala (kafiriw) bɛ fɛn wɛrɛ makɔnɔ wa, fo Ala ka na u ma kabanɔgɔ dulen kɔnɔ, ani mɛlɛkɛw. K'a sɔrɔ koɲɛ latigɛra.
Koɲɛw bɛɛ bɛ kɔsegin Ala kelen ma.
211. E (Kira) ka Isirayila denw ɲininka ! ko anw ye kabako bangenen joli di u ma?
ni mɔgɔ min ye Ala ka nɛɛma falen, a nalen kɔfɛ a ma,
i k'a dɔn Ala ka ɲankata kolo ka gɛlɛn.
212. Diɲɛ ɲɛnamaya masirila mɔgɔw ye, minnu kafiriyara, u b'u ɲankari bɔ mɔgɔw la, minnu limaniyana.
Mɔgɔw minnu siranna u Ma ɲɛ, jɔdon mana se olu bɛ (Kafiriw) sanfɛ (jala ni alijinɛ na).
Ala bɛ mɔgɔ garijɛgɛ min y'a diya k'a sɔrɔ a ma kɛ ni jatebɔ si ye.
213. (Ko daminɛ na) mɔgɔw tun ye jamakulu kelen pe ye,
(tuma min na u farafarala) Ala ye nabiɲumanw ci k'olu kɛ nisɔndiyabagaw ye ani lasiranbagaw, a ye kitabu jigin u fɛ ni tiɲɛ ye walasa ka kiiti tigɛ mɔgɔw ni ɲɔgɔn cɛ, fɛnw na, u ye ɲɔgɔn fɔnkɔɲɔgɔnya ko minnu na.
Mɔgɔ si ma ɲɔgɔn fɔnkɔɲɔgɔnya o koɲɛ na fo kitabu dira minnu ma, dalilu kɛnɛman nalen kɔfɛ u ma, yadanciya kama u yɛrɛdama ni ɲɔgɔn cɛ.
Ala ye mɔgɔ kana minnu limaniyana ka taa tiɲɛ ma, u tun bɛ ɲɔgɔn sɔsɔ o min na, n'a ka jɛn ye,
Ala bɛ mɔgɔw kana min man'a diya ka taa sira tilennen ma.
214. Tari aw b'a bisigi k'aw bɛ don alijinɛ kɔnɔ, k'a sɔrɔ mɔgɔ minnu tɛmɛna kakɔn aw ɲɛ, olu ka (lajarabiw) ɲɔgɔn ma na aw ma wa ?
kobilenw ni dɛgunw y'olu sɔrɔ, olu yɛrɛyɛrɛla fo Ala ka ciden ni mɔgɔ minnu limaniyana, olu b'a fɔ ko : « Ala ka dɛmɛ bɛna tuma jumɛn sa » ?
ɔwɔ, tiɲɛ na, Ala ka dɛmɛ ka surun.
215. U b'i (kira) ɲininka ko: «u ka kan ka mun musaka ? » a fɔ: « n'aw ye fɛn o fɛn musaka hɛɛrɛ fɛnw na, o ka kan ka di bangebaga fila ma, ani balimasurunw, ani falatɔw, ani sɛgɛnbagatɔw ani taamaden dɛsɛlenw.
Aw mana hɛɛrɛko fɛn o fɛn kɛ, a' k'a dɔn ko Ala y'o dɔnbaa ye ».
216. Kɛlɛ sɛbɛnna (ka kɛ diyagoya ye) aw kan, k'a sɔrɔ a ka go aw ye.
A dɔ la aw bɛ fɛn dɔ kɔniya, o ye hɛɛrɛ y'aw ma,
a dɔ la fana aw bɛ fɛn dɔ kanu, o ye juguman y'aw ma.
Ala de bɛ fɛn dɔn, aw t'a dɔn.
217. U b'i ɲininka lahɔrɔmakalo la, kɛlɛ kɛli o kɔnɔ,
a fɔ ko: « kɛlɛ kɛli lahɔrɔmakalo kɔnɔ, o ye kojuguba ye.
Nka ka mɔgɔw bali Ala ka sira la, ani ka kafiriya ni Ala ye, ani ka mɔgɔw bali lahɔrɔmamisiri la, ani k'a dugumɔgɔw labɔ a kɔnɔ, nin bɛɛ ka bon ka tɛmɛ kɛlɛ in kan Ala bara.
Wa filankafoya jurumu ka bon ka tɛmɛ mɔgɔfaga in kan.
U (kafiriw) tɛ fara, u b'aw kɛlɛ, fo u k'aw lasegin ka bɔ aw ka diinɛ kan n'u sera;
nka ni mɔgɔ min kɔseginna aw la ka bɔ a ka diinɛ kan, ka sa a kafirilama, olu ka baaraw tiɲɛna diɲɛ ni lahara,
olu de ye jahanamadenw ye, u bɛ to a kɔnɔ kudayi.
218. I k'a dɔn mɔgɔ minnu limaniyana, ani minnu hijirala, ka jahadi kɛ Ala ka sira kan, olu de bɛ Ala ka hinɛ jigi,
Ala ye hakɛtobaga ye, Masa hinɛbaga don.
219. U b'i ɲininka dɔlɔ ni sobon kiiti la,
a fɔ ko: «jurumuba bɛ o fɛn fila in na, nafa dɔw fana b'u la mɔgɔw ye, nk'u jurumu ka bon ka tɛmɛ u nafa kan.
U b'i ɲininka ko: « yala u bɛ mun de musaka (Ala ka sira kan) »?
a fɔ ko: « sɔrɔ tɔ min tora musaka kɔ ».
Ala de bɛ hayaw bange aw ye nin cogo la, a dɔ b'a la aw na miiri.
220. (Aw na miiri) diɲɛ kɔnɔ, ani lahara.
U b'i ɲininka falatɔw ka kiiti la.
A fɔ ko: « ka ɲɛni kɛ falatɔw ye, o de ye hɛɛrɛ ye, n'aw n'u jɛra ɲɔgɔn fɛ, aw balimaw don,
Ala bɛ tiɲɛnikɛla ni ɲɛnikɛla dɔn ka bɔ ɲɔgɔn na.
N'a tun ye Ala diya, a tun bɛ (falatɔw ka) sariyaw gɛlɛya aw kan,
a' k'a dɔn Ala ye bonya Masa ye Kodɔnbaga don.
221. Aw kana filankafomusow furu, fo u ka limaniya.
Walaahi jɔnmuso limaniyabaga ka fisa ni filankafomuso ye, hali n'a y'aw ɲɛfa.
aw kana furu kɛ filankafokɛw ma, fɔ u ka limaniya, walaahi jɔnkɛ limaniyabaga ka fisa ni filankafokɛ ye hali n'a y'aw ɲɛfa.
Olu de bɛ weleli kɛ, ka taa tasuma ma, Ala dun bɛ weleli kɛ ka taa alijinɛ ni jurumuyafa de ma, n'a ka jɛn ye.
Ala b'a ka hayaw bange mɔgɔw ye a dɔ b'a la u n'u taasi.
222. U b'i ɲininka kalolaada koɲɛ na,
a fɔ ko: » tɔɔrɔfɛn don dɛ » o tuma a' y'aw mabɔ musow la, n'u bɛ kalolaada la tuma min na, aw kana magɛrɛ u la ni kafoɲɔgɔnya ye, fo u k'u saniya.
N'u saniyana tuma min na, a' ye kafo u fɛ yɔrɔ la, Ala y'aw yamaruya yɔrɔ min na
A' k'a dɔn Ala bɛ tuubibagaw kanu.
A bɛ yɛrɛsaniyabagaw kanu ».
223. Aw ka furumusow ye forow y'aw ye, o tuma a' ye na aw ka forow la cogo min ka di aw ye !
a' ye ɲuman bila aw ɲɛ!
a' ka siran Ala ɲɛ!
a' k'a dɔn, tiɲɛ na, aw ye Ala kunbɛnbagaw ye,
e ka limaniyabagaw nisɔndiya!
224. Aw kana Ala kɛ balilifɛn ye, aw ka kaliliw kama, k'aw tɛ ɲuman kɛ, ani ka siran Ala ɲɛ, ani ka ɲɛni kɛ mɔgɔw ni ɲɔgɔn cɛ!
Ala ye Mɛnnikɛla ye Dɔnnikɛla don.
225. Ala t'aw minɛ ni tulonkɛkumaw ye, aw ka kalili kɔnɔ, nk'a b'aw minɛ ni fɛn ye, aw dusukunw ye min waleya.
Ala ye Hakɛtobaga ye Muɲunbaga don.
226. Mɔgɔ minnu b'u kali ni dilantigɛ ye u furumusow la, kalo naani ɲɛnafilɛ b'olu ye.
N'u seginna u kɔ (ka bɔ u ka kalili kan) i k'a dɔn Ala ye Hakɛtobaga ye Masa hinɛbaga don.
227. Nka n'u tigɛra furusa kan (furu bɛ sa) i k'a dɔn Ala ye Mɛnnikɛla ye Dɔnnikɛla don.
228. Muso furusalen bɛ sigi ka kalolaada yeko saba makɔnɔ.
A tɛ daga u ye ka fɛn dogo, Ala ye min dan u densow kɔnɔ.
N'a y'a sɔrɔ u limaniyalen bɛ Ala la ani lahara don na.
U cɛw n'u laseginni ka kan o waati kɔnɔ, n'a y'a sɔrɔ u ye ɲɛli laɲini.
Hakɛ min bɛ musow kan, o ɲɔgɔnna b'u ye ni ɲumanya ye.
Nka jala bɛ cɛw ye musow sanfɛ.
Ala ye bonya Masa ye Kodɔnbaga don.
229. Furusa dagali ye siɲɛ fila dɔrɔn ye.
O tuma, o mana bɔ a la, tali ka kɛ koɲuman, walima bilali ka kɛ koɲuman.
A tɛ daga aw ye ka fɛn minɛ (furumusow la) aw ye min di u ma, fo ni furuɲɔgɔn fila siranna k'u tɛna se ka Ala ka dancɛw labato ka ɲɛ.
O tuma n'aw siranna ko furuden fila tɛna se ka Ala ka dancɛw labato ka ɲɛ, muso man'a yɛrɛ kunmabɔ ni min ye (ka bɔ furu la) jurumu tɛ u kan o la.
O filɛ Ala ka dancɛw ye, aw kan'o kɔsagon.
Ni mɔgɔ min ye Ala ka dancɛw kɔsagon, olu ye yɛrɛtɔɲɔnaw ye.
230. O tuma ni cɛ ye muso furusa, (o siɲɛ sabanan in na) o muso kelen in tɛ daga a ye tuguni, fo o ka furu cɛ wɛrɛ ma
N'o cɛ (wɛrɛ o) y'a bila, o tuma jurumu t'u mɔgɔ fila kan, u ka segin ɲɔgɔn ma, (ni furu kura ye) n'a y'a sɔrɔ u y'a jigi k'u bɛ se ka Ala ka dancɛw labato ka ɲɛ.
O filɛ Ala ka dancɛw ye, a b'u bange mɔgɔw ye, minnu bɛ fɛn dɔn.
231. N'aw ye musow furusa, n'u surunyana u ka furusasigili dan ma, o tuma a' y'u minɛ (k'u lasegin furu kɔnɔ) koɲuman, walima a' y'u bila koɲuman,
aw kɔni kana musow minɛ (furu kɔnɔ) nimatɔɔrɔ kama, walasa ka dan sagon.
Ni mɔgɔ min y'o kɛ, o tigi y'a yɛrɛkun tɔɲɔ.
Aw kana Ala ka hayaw minɛ ka kɛ tulonkɛfɛn ye,
a' y'a hakili lajigin Ala ka nɛɛma na, min b'aw kan, ani Ala ye fɛn min jigin aw kan ka bɔ kitabu (kuranɛ) ni kodɔn (Sunna) na, Ala b'aw waaju n'o ye,
a' ye siran Ala ɲɛ aw k'a dɔn ko Ala ye fɛn bɛɛ lajɛlen dɔnbaa ye.
232. N'aw ye musow furusa, n'u ser'u ka furusasigili dan ma, o tuma aw kan'u bali ka furu u cɛ kɔrɔw ma, n'a y'a sɔrɔ u jɛnna u ni ɲɔgɔn cɛ ni kɛkoɲuman ye.
O kiiti min filɛ, mɔgɔ bɛ waaju n'o ye, min kɛra aw la, n'o limaniyalen bɛ Ala ni lahara don na,
o de ka sani aw ye, wa o b'aw lajɛya fana.
Ala de bɛ fɛn dɔn, aw t'a dɔn.
233. Denbaw bɛ sin d'u denw ma san fila dafalen kɔnɔ, n'a y'a sɔrɔ min b'a fɛ ka sindili dafa.
Den wolola min ye, u balo n'u fɛrabɔ b'o kan ni kɛkoɲuman ye.
Mɔgɔ si kana karaba ni fɛn ye, fo a seko dɔrɔn.
den woloba kana tɔɔrɔ a den kama, den wolola (a fa) min ye fana, o kana tɔɔrɔ a den kama.
O ɲɔgɔnna wajibiyalen bɛ ciyɛntala kan
N'u mɔgɔ fila y'a laɲini ka den dabɔ ni ɲɔgɔn jɛnɲini ni ɲɔgɔnhakililaɲini ye ka bɔ u fila yɔrɔ, jurumu t'u la.
N'aw y'a laɲini ka sindimuso wɛrɛ ɲini aw denw ye, jurumu t'aw la o la, n'aw ye sindilaw ka sara di u ma, ni kɛkoɲuman ye.
A' ye siran Ala ɲɛ!
aw k'a dɔn ko Ala ye yelibaga ye n'a' ka baara kɛtaw ye.
234. Cɛ minnu bɛ faatu aw (silamɛw) la, ka furumusow t'u kɔ, wajibi don o musow ka sigi (firiya la) kalo naani ni tile tan.
N'u ser'u ka sigili dan ma, o tuma jurumu t'u la, fɛn na, u ye min kɛ u yɛrɛkunw na ni kɛkoɲuman ye,
Ala ye dugulen ye n'aw ka baara kɛtaw ye.
235. Jurumu t'aw la, n'aw ye furuɲiniko kɛrɛmatigɛ (muso cɛsatɔ ye k'a to firiya la) walima aw ka furuko dogo aw kɔnɔ.
Ala y'a dɔn k'aw bɛna u furuko miiri aw kɔnɔ.
Nk'aw kana layidu di u ma dogo la, fo n'aw b'a kɛ ni kɛrɛmatigɛ ye.
Aw kana tigɛ furusirili kan, fo furusasigili ka se a dan na.
Aw k'a dɔn ko Ala bɛ fɛn dɔn min b'aw ni na,
a' y'aw kɔlɔsi Ala la, aw k'a dɔn ko Ala ye hakɛtobaga ye Masa muɲunnen don.
236. Jurumu t'aw la, n'aw ye musow furusa, k'a sɔrɔ aw ma maga u la, walima ka furufɛn diyagoyalen dansigi u ye,
nk'aw kɔni ka ladiyalifɛn di u ma!
sɔrɔbaatɔ n'a seko, kɔlibaatɔ n'a seko.
Ka kɛ ladiyalifɛn ye ni kɛkoɲuman ye, o ye hakɛ ye ɲumankɛlaw kan.
237. Nka n'aw ye musow furu sa, k'a sɔrɔ aw ma maga u la, nka aw tun ye furufɛn diyagoyalen dansigi u ye, o tuma a' tun ye furufɛn min dansigi, a y'o tilancɛ d'u ma!
fo ni musow yɛrɛw yafara o kɔ dɛ, walima furu koɲɛ bɛ min bolo, n'o yafara.
Aw ka yafa kɔni, o de ka surun alaɲɛsiran na.
Aw kana ɲinɛ fisamantiya tɛmɛnenw kɔ aw ni ɲɔgɔn cɛ!
a' k'a dɔn Ala ye yelibaga ye n'aw ka baaraw ye.
238. A' ye seliw latanga! ani cɛmancɛrɔseli (aw y'o latanga)
aw ye wuli ka jɔ Ala ye aw majiginnen bato kɔnɔ.
239. N'aw siranna, o tuma aw ka seli aw sennataamatɔ, walima k'aw to yɛlɛnkanfɛn bala.
N'aw hakili sigira tuma min na, a' ye Ala kosuma, i n'a fɔ Ala y'aw ladɔnniya cogo min na, fɛn na, aw tun tɛ min dɔn.
240. Mɔgɔ minnu bɛ faatu aw la, n'u bɛ furumusow to u kɔ, a ka kan u ka sarankanna kɛ ni musaka dili ye u furumusow ma, ka taa a bila san kelen na, k'a sɔrɔ musow tɛ labɔ.
Nka n'u bɔra, o tuma jurumu t'aw kan fɛn na, u ye min kɛ u yɛrɛkun na ni kɛkoɲuman ye, Ala ye bonya Masa ye kodɔnbaga don.
241. (Sariya ye) ladiyalifɛn kɛ furusamusow ye ni kɛkoɲuman ye, o ye hakɛ ye alaɲɛsiranbagaw kan.
242. Ala b'a ka hayaw bang'aw ye nin cogo la, a dɔ b'a la aw na hakili sɔrɔ.
243. Yala e ma mɔgɔw ye, minnu bɔra u ka duw kɔnɔ, u ba yirika, saya ɲɛsiran kosɔn.
Ala fana k'u ma: « a' ye sa »
o kɔfɛ Ala y'u laɲɛnamaya,
i k'a dɔn Ala ye fisamantiya tigi ye mɔgɔw ye, nka mɔgɔ caman tɛ barika da.
244. A' ye kɛlɛ kɛ Ala ka sira kan,
aw k'a dɔn ko Ala ye mɛnnikɛla ye dɔnnikɛla don.
245. Jɔnni bɛ dɔnɔ ɲuman kɛ Ala ma, Ala k'o labugun o tigi ye, labugunniko caman na,
Ala de bɛ garijɛgɛ siri, a bɛ fɛnsɛni fana kɛ.
Wa aw bɛ kɔsegin a ma.
246. Yala e ma mɔgɔbaw ye Isirayila denw na wa, Musa tɛmɛnen kɔfɛ? waati min na u ko u ka nabiɲuman dɔ ma ko: » i tɛ masakɛ dɔ sigi an kunna, walasa an na kɛlɛ kɛ Ala ka sira kan min nɔfɛ!”
nabiɲuman in ko u ma : A ka c'a la ni kɛlɛ wajibiyara aw kan, n'aw tɛn'a kɛ? » u ko:« mun de b'an bali n'an tɛ kɛlɛ kɛ Ala ka sira kan, k'a sɔrɔ an gɛnna (kafiriw fɛ) ka bɔ an ka duw n'an denw cɛma»?
tuma min na kɛlɛ wajibiyara olu kan, u bɛɛ y'u kɔdon fo u la jamakulu fitinin.
Ala de ye tɔɲɔnikɛlaw dɔnbaga ye.
247. U ka nabiɲuman k'u ma: « a' k'a dɔn Ala ye taaluta sigi aw kunna ka kɛ masakɛ ye »
u ko: « masaya bɛ kɛ o ye anw kunna cogo di, k'a sɔrɔ anw ka kan ni masaya ye ka tɛmɛ a kan, bawo sɔrɔba t'a la ka bɔ nafolo la »
(u ka) nabiɲuman ko: « Ala de y'a suganti aw kunna, k'a jiidi ni niyɔrɔ fɛrɛlen ye ka bɔ dɔnniya ni farikolodafa la.
Ala de b'a ka masaya di mɔgɔ ma, min y'a diya.
Ala ye yiriwa Masa ye Dɔnnibaga don.
248. U ka nabiɲuman k'u ma : « a' k'a dɔn taaluta ka masaya taamasiyɛn ye wagante ka na aw ma, mafanciya bɛ wagate in kɔnɔ ka bɔ aw Ma yɔrɔ, ani Musa Somɔgɔw ni Haruna somɔgɔw ka fɛn tolen dɔw tɔnin (b'a kɔnɔ).
Mɛlɛkɛw b'o Wagante in ta,
i k'a dɔn kabako b'o koɲɛ in na, aw ye n'a y'a sɔrɔ aw ye limaniyabagaw ye. »
249. Tuma min na taaluta bɔra n'a ka kɛlɛbolo ye, a ko (kɛlɛcɛw ma) : « aw k'a dɔn ko Ala bɛna aw kɔrɔbɔ ni kɔji dɔ ye.
Ni mɔgɔ min minna o ji in na, o tigi tɛ ne (ka mɔgɔ) fɛn ye tun, nka ni mɔgɔ min ma a min, aw k'a dɔn o tigi ye ne dɔ ye.
Fo mɔgɔ min mana soliko kelen kɛ n'a bolo ye (k'o min ka dan o ma) o tuma u bɛɛ y'u min (o ji in na) fo u la jamakulu fitinin.
Tuma min na Taaluta tɛmɛna kɔji in na, ani mɔgɔ minnu limaniyana ka far'a kan, u ko : « se fosi t'anw ye bi ka jaaluta (kafiri kuntigi) n'a ka kɛlɛbolo kunbɛn »
mɔgɔ minnu dalen b'a la k'u bɛna Ala kunbɛnɲɔgɔnya (lahara don) olu ko : « jama nciinin caman sera jamaba caman na, ni Ala ka jɛn ye, Ala kafolen bɛ sabalibagaw ma.
250. Tuma min na u bɔra kɛnɛ na Jaaluta n'a ka kɛlɛbolo ye, u ko : « an tigi Ala, sabali bɔn an kan, i k'an senw sabati, k'an dɛmɛ kafiriw kan! »
251. U (limaniyabagaw) sera u la ni Ala ka jɛn ye,
Dawuda ye Jaaluta faga, Ala ye masaya ni kodɔn di Dawuda ma, k'a kalan fɛn na, min ye Ala yɛrɛ diya.
Ni Ala tun ma mɔgɔ dɔw (ka juguya) ɲɔni ni dɔwɛrɛw ye, dugukolo tun bɛ tiɲɛ,
nka Ala ye fisamantiya tigi ye danfɛnw kan.
252. O filɛ Ala ka hayaw ye, an b'u kalan e ye ni tiɲɛ ye,
wa i k'a dɔn e ye cidenw dɔ ye.
253. O Kira minnu filɛ, anw y'u dɔw fisaya ni dɔw ye.
Dɔw b'u la, Ala kumana o fɛ.
Ala ye dɔw kɔrɔta ni jalaw ye.
Anw ye Mariyama denkɛ Yisa sɔn dalilu bangenenw na, an y'a kologɛlɛya ni nisanu ye.
N'a tun diyara Ala ye, mɔgɔ minnu nana olu kɔfɛ, olu tun tɛ ɲɔgɔn kɛlɛ, dalilu bangenenw nanen kɔfɛ u ma, nka u ye ɲɔgɔn fɔnkɔɲɔgɔnya.
Jamakulu dɔw b'u la, o limaniyana, dɔ b'u la, o kafiriyara.
N'a tun diyara Ala ye, u tun tɛ ɲɔgɔn kɛlɛ, nka Ala mana fɛn min laɲini, a b'o kɛ.
254. Hee aw mɔgɔ minnu limaniyana, a' ye musaka bɔ Ala ka sira kan fɛn na, anw y'aw garijɛgɛ min na, sanni don ka na, feere tɛ don min na, teridumanya tɛ yen, soonadon fana tɛ yen.
Kafiriw de ye yɛrɛtɔɲɔnaw ye.
255. Ala, batofɛn wɛrɛ tɛ a kɔ, ɲɛnama don, jɔbagaba don,
sunɔgɔsu ni sunɔgɔ si tɛ Ala minɛ.
Ala ta ye fɛn ye minnu bɛ sanfaraw la, ani minnu bɛ dugufara la.
Mɔgɔ jumɛn bɛ yen, min bɛ soonadon kɛ Ala bara n'a ka jɛn tɛ ?
Ala bɛ fɛn dɔn min b'u ɲɛfɛ ani min b'u kɔfɛ.
Olu tɛ fosi lakoori ka bɔ Ala ka dɔnni na, fo min mana Ala diya.
Ala ka Kurusi ka bon ni sanfaraw ni dugufara ye. Olu tangani man gɛlɛn Ala ma.
Ala ye kɔrɔta Masa ye masaba don.
256. Karabali tɛ diinɛ na.
Tiɲɛ na, kana bangena ka bɔ fili la.
O tuma ni mɔgɔ min kafiriyara ni jow ye, (taaghuuti) ka limaniya ni Ala ye, o tigi ye jurukisɛ kologɛlɛn minɛ, tigɛli tɛ min na fewu,
Ala ye mɛnnikɛla ye dɔnnikɛla don.
257. Ala de ye mɔgɔw madɛmabaga ye minnu limaniyana.
A b'u labɔ dibiw la, k'u bila yeelen na.
Nka mɔgɔ minnu kafiriyara, olu madɛmɛbaaw ye jow ye, olu b'olu labɔ yeelen na, k'u bila dibiw kɔnɔ,
olu de ye tasuma donbaaw ye, u bɛ to a kɔnɔ kudayi.
258. Yala e m'a ye mɔgɔ min ye Iburahima darɔsama a Ma ka koɲɛ na, ko Ala ye masaya di ale ma ?
waati min na Iburahima ko : « ne Ma ye masa ye, min bɛ ɲɛnamaya kɛ, a bɛ saya fana kɛ » A ko (Iburahima ma) : « ne fana bɛ ɲɛnamaya kɛ, n bɛ saya kɛ »Iburahima ko : «o tuma i k'a dɔn Ala bɛ na ni tile ye (don o don) ka bɔ kɔrɔn fɛ, o tuma e ka na n'a ye ka bɔ tilebin fɛ sa ! » cɛ min kafiriyara Ala ma, o kunnansirila.
Ala tɛ tɔɲɔnikɛlaw kana.
259. Walima i n'a fɔ mɔgɔ min tɛmɛna dugu dɔ la, min biliw binnen bɛ a kogow kan.
A ko : « Ala bɛ nin ɲɛnamaya cogo di sa, u salen kɔfɛ ? »
o la, Ala sinna k'ale yɛrɛ faga san kɛmɛ, o kɔfɛ k'a ɲɛnamaya.
Ala ko (a ma): « e ye san joli kɛ saya la? »
a ko : « ne ye tile kelen kɛ, walima tile tɔ »
Ala ko : «o to yen! i ye san kɛmɛ de kɛ, i ka dumuni n'i ka minniji mafilɛ!
olu si ma yɛlɛma.
I ka falikɛ fana mafilɛ!
ani walasa n k'i kɛ kabako ye mɔgɔw ye, e ka fali kolow mafilɛ, anw b'olu sogolon cogo min na, o kɔfɛ an b'u fɛrabɔ ni sogobu ye.
Tuma min na o koɲɛ bangena a ye, a ko : « ne b'a dɔn ko Ala ye sebaa ye fɛn bɛɛ lajɛlen na ».
260. (I hakili jigin) waati min na Iburahima ko : « n tigi Ala, e bɛ suw lakunun cogo min na, o jira n na»
Ala ko : « o tuma e ma limaniya wa ?
Iburahima ko : « ɔwɔ dɛrɛ ! nka walasa n dusukun ka mafa »
Ala ko : « o tuma kɔnɔ naani minɛ, i k'olu fara ɲɔgɔn kan (k'u tigɛtigɛ) o kɔfɛ i k'u tigɛyɔrɔ dɔ bila kulu kelen-kelen bɛɛ sanfɛ.
O kɔfɛ i k'u wele.
U teliyatɔ bɛ na i ma,
i k'a dɔn ko Ala ye bonya Masa ye Kodɔnbaga don.
261. Mɔgɔ minnu b'u ka nafolow musaka Ala ka sira kan, o misaliya bɛ, i n'a fɔ sumankisɛ kelen, min wolola tinsan wolonwula na, sumankisɛ kɛmɛ bɛ o tinsan kelen-kelen bɛɛ la.
Ala bɛ baraji jiidi mɔgɔ ye, min man'a diya, Ala ye yiriwa Masa ye Dɔnnibaga don ».
262. Mɔgɔ minnu b'u ka nafolow musaka Ala ka sira kan, o kɔfɛ u tɛ kunnagosi ni tɔɔrɔ si tugu u ka musaka bɔlen nɔfɛ, olu baraji b'u ye u Ma bara.
Siran t'olu kan wa u tɛ nisɔngoya.
263. Kumakan ɲuman, ani hakɛtoli, olu ka fisa ni saraka ye, tɔɔrɔ bɛ tugu min nɔfɛ.
Ala de ye kaaribaga ye masa muɲunnen don.
264. Hee aw mɔgɔ minnu limaniyana, aw kan'a' ka sarakaw tiɲɛ ni kunnagosi ni mɔgɔtɔɔrɔ ye, i n'a fɔ mɔgɔ min b'a ka nafolo musaka yɛrɛjira kama mɔgɔw la, a tɛ limaniya Ala ni lahara don na.
O misali bɛ i n'a fɔ kabafɛɛnɛnen, min ni bugurimugu b'a kan, ni sanjiba nana o kan, o (k'a bugurimugu lataga) k'o jalan to.
U (yɛrɛjiranciw) tɛ nafa si sɔrɔ u ka wale kɛlenw na.
Ala tɛ kafiriw kana.
265. Mɔgɔ minnu b'u ka nafolow musaka Ala jɛn ɲinini kama, ani dannaya sabatili kama ka bɔ u yɛrɛkunw yɔrɔ.
O misali bɛ i n'a fɔ nakɔforo, min bɛ tintin kan,
ni sanjiba y'a sɔrɔ, n'a denna, jiidiko fila ɲɔgɔn na.
Ni sanjiba yɛrɛ m'a sɔrɔ, hali ji funfun b'a wasa.
Ala ye yelikɛla ye n'aw ka baara kɛtaw ye.
266. Yala aw dɔ la kelen b'a kanu, ntamaro ni tubabunpegu nakɔforo ka kɛ a fɛ, jiɲɛw bɛ woyo min jukɔrɔ, jiriden suguya bɛɛ b'a fɛ min kɔnɔ.
Kɔrɔ k'a sɔrɔ, denmisɛnnin laafulenw b'a fɛ fana, fiɲɛ jugu tasumama ka na o nakɔforo sɔrɔ k'a jeni.
Ala b'a ka hayaw bange aw ye nin cogo la, a dɔ la aw bɛ miiri.
267. Hee aw mɔgɔ minnu limaniyana, aw ye baara kɛ ka fɛn saniman minnu sɔrɔ, a' ye musaka bɔ o la, Ala ka sira kan, ani ka bɔ fɛnw na, an ye minnu labɔ dugukolo kan aw ye.
A' kana o la cɛjugu kɛrɛnkɛrɛn k'o musaka, k'a sɔrɔ aw yɛrɛw t'o minɛ, fo n'aw y'a' ɲɛ tugu k'a minɛ ten.
Aw k'a dɔn ko Ala ye kaaribaga ye tanu Masa don.
268. Sitanɛ de b'aw lasiran faantanya ɲɛ, a b'aw yamaruya ko cɛjugu la.
Ala dun b'aw layidu ni jurumuyafa ye ka bɔ a yɔrɔ, ani fisamantiya.
Ala ye yiriwa Masa ye Dɔnnibaga don.
269. Ala bɛ kodɔn di mɔgɔ ma, min y'a diya.
Ni kodɔn dira mɔgɔ min ma, tiɲɛ na, hɛɛrɛ caman dir'o tigi ma dɛ !
mɔgɔ si tɛ taasi fo yelikɛlaw dɔrɔn.
270. N'aw ye musaka min bɔ (Ala ka sira kan) walima n'aw y'aw dafalen, dafalen fɛn o fɛn na, aw k'a dɔn ko Ala b'o dɔn.
Wa dɛmɛbaga si tɛ yɛrɛtɔɲɔnaw ye.
271. N'aw ye sarakaw di kɛnɛkan, o ye ko ɲuman ye.
Nka n'aw y'a dogo k'a di faantanw ma, o de ye hɛɛrɛ y'aw ma.
Ala b'aw ka kojuguw yafa aw ma,
Ala ye dugulen ye n'aw ka baara kɛtaw ye.
272. U kanani tɛ e (Kira) kan, nka Ala de bɛ mɔgɔ kana min y'a diya.
Aw mana ɲuman fɛn o fɛn musaka, aw b'o k'a' yɛrɛ ye.
Aw tɛ musaka si bɔ fo Ala ɲɛda ɲinini kama.
Aw bɛ ɲuman fɛn o fɛn musaka, o bɛɛ sara dafalen bɛ d'aw ma,
k'a sɔrɔ aw tɛ tɔɲɔ.
273. (a' ye musaka kɛ) faantanw ye, minnu koronna Ala ka sira kan. U tɛ se ka mununmunun dugukolo kɔkan, (ka fɛn ɲini) kodɔnbaliw b'olu bisigi fɛntigiw ye, u ka yɛrɛminɛ kosɔn.
I b'u dɔn n'u taamasiyɛnw ye, u tɛ mɔgɔw ɲɛjuguyadeli.
Aw mana musaka min kɛ ɲuman kama, i k'a dɔn Ala y'o dɔnbaga ye.
274. Mɔgɔ minnu b'u ka nafolow musaka su ni tile, gundo la, ani kɛnɛkan, olu baraji b'u ye u Ma bara.
Siran t'olu kan, wa u tɛ nisɔngoya.
275. Mɔgɔ minnu bɛ gɔrɔkɔ dun, olu tɛ wuli ka jɔ, wulicogo si la, (lahara don na) fo jinɛsitanɛ ye mɔgɔ min paronparon ni fatɔya ye, o tigi wulicogo.
O kɛra ka d'a kan o (gɔrɔkɔdunnaw) ko : « i k'a dɔn sannifeere kɔni bɛ, i n'a fɔ gɔrɔkɔ» k'a sɔrɔ Ala dun ye sannifeere daga, ka gɔrɔkɔ haramuya.
O tuma waajulikan nana mɔgɔ min ma, ka bɔ a Ma Ala bara, n'o tigi y'a dabila, o tuma min tɛmɛna, o y'a ta ye.
A ka koɲɛ bɛ Ala bolo.
Nka (a mɛnnen kɔfɛ) ni mɔgɔ min seginna a ma, olu ye jahanamadenw ye,
olu bɛ to a kɔnɔ kudayi.
276. Ala de bɛ gɔrɔkɔ barika ban, a bɛ saraka yiriwa.
Ala tɛ kafiriba jurumutɔ si kanu.
277. I k'a dɔn mɔgɔ minnu limaniyana, ka baara ɲumanw kɛ, ka seli jɔ, ka jaga di, olu baraji b'u ye u Ma bara.
Siran t'olu kan, wa u tɛ nisɔngoya.
278. Hee aw mɔgɔ minnu limaniyana, a' ye siran Ala ɲɛ !
aw ka gɔrɔkɔ juru kɔrɔw to yen!
n'a y'a sɔrɔ aw ye limaniyabagaw ye.
279. N'aw m'o kɛ dun, o tuma a' ye dɛngɛnɛya ni kɛlɛ ye ka bɔ Ala n'a kira yɔrɔ.
Nka n'aw tuubira, aw ka nafolokun y'aw ta ye.
Aw tɛ mɔgɔ tɔɲɔ, aw fana tɛ tɔɲɔ.
280. N'a y'a sɔrɔ (jurutabaa) ye gɛlɛyatɔ ye, a' ye ɲɛnafilɛli kɛ ka taa bila nɔgɔya tuma na.
N'aw jɛnna juru kɔ ka kɛ saraka y'a ye, o ye hɛɛrɛ y'aw ye fana.
N'a y'a sɔrɔ aw b'a dɔn.
281. A' ye siran don ɲɛ ! aw bɛ segin don min na, ka taa Ala ma !
o kɔfɛ Ni kelen-kelen bɛɛ ka baara sara bɛ dafa ka d'a ma, u si tɛ tɔɲɔ
282. Hee aw mɔgɔ minnu limaniyana, n'aw ye juru fɛn o fɛn don ɲɔgɔn na, ka taa bila waati dɔgɔdalen na, a' y'a sɛbɛn !
sɛbɛnnikɛla dɔ k'a sɛbɛn a' ni ɲɔgɔn cɛ, ni tilennenya ye.
Sɛbɛnnikɛla kan'a ban k'a t'a sɛbɛn, i n'a fɔ Ala ye a ladɔnniya cogo min na.
A k'a sɛbɛn dɛ ! o tuma juru jate bɛ mɔgɔ min kanna, o de k'a ɲɛfɔ !
A ka siran Ala ɲɛ, o min y'a Ma ye.
A kana fosi nagasi ka bɔ juru in na.
Ayiwa n'a y'a sɔrɔ juru bɛ min na, n'o ye mɔgɔ nalonma ye, walima mɔgɔ laafulen don, walima mɔgɔ don, min tɛ se ka ɲɛfɔli kɛ, o tuma a ka kotigi k'a ɲɛfɔ ni tilennenya ye.
A' ye seere fila seereya ka bɔ aw ka silamɛcɛw la.
N'olu ma kɛ cɛ fila ye, o tuma olu ka kɛ cɛ kelen ni muso fila ye. U ka kɛ mɔgɔw ye, aw bɛ jɛn ni minnu ye seerew la.
Walasa ni muso kelen filila, tɔ kelen na dɔnin hakili lajigin.
Seerew kan'u ban n'u welela (seereya kama) jurusɛbɛnni kana negebɔ aw la dɛ!
a fitinin n'a kunbaba bɛɛ, ka taa a bila a waati la.
O de ladiriya ka bon Ala bara, wa o de tilennen bɛ seereya kama. O de ka surun fana, aw kana siga.
Fo n'a kɛra sannifeere ye, kɛnɛkan, n'aw b'o lamununmunun aw ni ɲɔgɔn cɛ, n'aw m'o sɛbɛn, jurumu t'aw la o la.
N'aw bɛ feere kɛ ɲɔgɔn ma, aw ye mɔgɔ dɔ kɛ seere ye o la !
sɛbɛnnikɛla ni seere si kana tɔɔrɔ, n'aw y'o kɛ,
i k'a dɔn o ye tiɲɛnenya ye aw yɛrɛw la (ka bɔ diinɛ na)
a' ye siran Ala ɲɛ !
Ala de b'aw kalan.
Ala ye fɛn bɛɛ lajɛlen dɔnbaa ye.
283. N'a y'a sɔrɔ aw bɛ taamasira fɛ, aw dun ma sɛbɛnnikɛla sɔrɔ (ka juru dontɔ sɛbɛn) o tuma aw bɛ tɔnɔmadafɛn di, min bɛ minɛ ka bila juru kama.
Ayiwa n'aw dɔ dara dɔ la, o tuma dannaya dara min kan, o k'a ka dannaya minɛn fa dɛ !
a ka siran Ala ɲɛ, o min y'a Ma ye kɔni, aw kana seereya dogo.
Ni mɔgɔ min ye seereya dogo, a' k'a dɔn o tigi dusukun kɛra fɛn jurumutɔ ye.
Ala ye dɔnnibaga ye ni fɛn ye, aw bɛ min kɛ.
284. Ala ta ye fɛnw ye minnu bɛ sanfaraw kɔnɔ, ani minnu bɛ dugufara kɔnɔ,
n'aw ye fɛn bange, min b'aw dusukunw na, walima n'aw y'o dogo yɛrɛ, Ala b'aw sɛgɛsɛgɛ o la.
O tuma a bɛ yafa mɔgɔ ma, min y'a diya, a bɛ mɔgɔ lajaba fana, min y'a diya.
Ala ye sebaga ye fɛn bɛɛ la.
285. Alakira limaniyana fɛn na, min jiginna a kan ka bɔ a Ma yɔrɔ, ani mɔgɔ limaniyalenw fana.
U bɛɛ limaniyana Ala la, an'a ka mɛlɛkɛw la, an'a ka jiginkitabuw la, an'a ka cidenw na.
(U ka kuma ye) : « anw tɛ mɔgɔ si kelen fara ka bɔ dɔ la, Ala ka cidenw na »
u ko :« An y'a mɛn, an y'a labato,
an bɛ yafa ɲini i fɛ, an tigi Ala,
labanyɔrɔ bɛ ka taa e ma. »
286. Ala tɛ Ni si karaba fɛn na, fo a seko.
A mana ɲuman min kɛ, o b'a ye. N'a ye juguman min kɛ fana, o jurumu b'a kan.
An tigi Ala, i kan'an minɛ, n'an ɲinɛna ko min na, walima n'an filila min na.
An tigi Ala, i kana doni girin d'an kun, i n'a fɔ i ye min ɲɔgɔn da mɔgɔw kun, minnu kɔnn'an ɲɛ.
An tigi Ala, i kan'an doni fɛn na, min fanga t'an na.
I ka yafa an ma!
i ka hakɛto k'an ye! i ka hin'an na!
e Ala de y'an Matigi ye.
I k'an dɛmɛ kafiri mɔgɔw kan.
sanudaga ni waridaga.
cɛ dɔ do.
a ye jiri turu a ka dukɛnɛ na.
ka sanudaga sigi a la ka waridaga sigi a sanfɛ ka nɔgɔlan caman kɛ o la.
ni mɔgɔ min ko a be yɛlɛn, o te se ka yɛlɛn, o be bɔ ka bin.
o tuma na, a ye a fɔ a den ye ko mɔgɔ min sera ka sanudaga ni waridaga jigin ko ale be a den de furu o tigi ma.
o tuma na, dinyɛ mɔgɔ bɛ nana sa.
u ye dununba gosi ko bɛ ka na dɛ.
ko dugumasa ko a ye sanudaga sigi a ka dukɛnɛ na ani waridaga ko ni mɔgɔ min ye a jigin ko a be a den furu o ma.
ko a ye boli ka na dɛ, an bɛ ka taga o la.
ayiwa, u nana.
ni u nana u be a fɔ:
i ko di de Jinɛmasa?
i ko di de Jinɛmaanyo?
mɔgɔ min mana sanudaga jigin dɛ, o be kɛ Jinɛcɛ ye!
mɔgɔ min mana waridaga jigin dɛ a be Jinɛ lenge cɛ ye!
peren peren ten ten terenw peren perenw peren peren ten ten perenw.
o tuma, o tigi be na o te se, o be jigin.
dɔwɛrɛ be na tugun.
a be a fɔ:
i ko di de Jinɛmasa?
i ko di de Jinɛmaanyo?
mɔgɔ min mana sanudaga jigin dɛ, o be kɛ Jinɛcɛ ye!
mɔgɔ min mana waridaga jigin dɛ, o be kɛ Jinɛ lenge cɛ ye!
peren terenw pere ten ten terenw peren terenw peren, peren, ten ten perenw.
ayiwa, o tigi fana be kɛnyɛ, o be taga.
ayiwa, ko o dugumɔgɔ be ban u si ma se ka yɛlɛn jiri nin na.
ayiwa, fo cɛ kelen ye a mɛn tuguni o fana nana, a nana minkɛ o yɛ a yɛrɛ kɛ kunatɔ ye sa ka na.
mɔgɔw ye a kan to ko hɛn, ko mɔgɔ bɛ nana u ma se ka yɛlɛn, ko jango e kunatɔ !
ko a ko mɔgɔ te a dɔn dɛ...
ni Alla ye n garisigɛ kɛ muso nin na, ni n be a sɔrɔ, ni n sera ka sanudaga nin jigin, a tena di n ma wa?
ko bɔ an kun na dɛ.
e kunatɔ be a sɔrɔ wa?
a nana, a yɛlɛnna jiri la.
ko:
i ko di de Jinɛmasa?
i ko di de Jinɛmaanyo?
mɔgɔ min mana sanudaga jigin dɛ, o be kɛ Jinɛcɛ ye!
mɔgɔ min mana waridaga jigin dɛ, o be kɛ Jinɛ lenge cɛ ye!
peren terenw pere ten ten perenw peren terenw, pere, pere, ten ten perenw!
ayiwa, cɛ nin yɛlɛnna fo ka se a camancɛ la.
mɔgɔw ye a kan to ko hɛn, ko a ye a nyɛ ye wa?
dɔw yɛlɛnna fo a camancɛ la, ko u kɛnyɛnna ka jigin, jango e kunatɔ.
cɛ nin tagara ka taga ka taga k' a surunyana waridaga nin na.
a ye i kan to fa ma dugu ma.
ko:
i ko di de Jinɛmasa?
i ko di de Jinɛmaanyo?
mɔgɔ min mana sanudaga jigin dɛ, o be kɛ Jinɛ cɛ ye!
mɔgɔ min mana waridaga jigin dɛ, o be kɛ Jinɛ lenge cɛ ye!
peren terenw pere ten ten terenw peren terenw, pere, pere ten ten perenw !
cɛ nin tagara fo a sera waridaga ma.
a ye i jɔ ka woro bɔ poshi la ka a fili burankɛ ma dugu ma.
mɔgɔw wulila ko hɛn, ko o ye a nyɛ ye wa?
ko i ma se sanudaga ma san fɛ fɔlɔ.
ayiwa, a tagara tugun ka taga ka taga fo a sera o fana ma.
a ye kelen sigi a kun ka kelen minɛ a bolo.
a jiginna ka na, ko:
i ko di de Jinɛmasa?
i ko di de Jinɛmaanyo?
mɔgɔ min mana sanudaga jigin dɛ, a be kɛ Jinɛcɛ ye!
mɔgɔ min mana waridaga jigin dɛ, a be kɛ Jinɛ lenge cɛ ye!
peren terenw peren ten ten terenw peren terenw, pere, pere ten ten perenw.
o tuma a jiginna fo ka na sanudaga nin sigi cɛ kɔrɔ ka waridaga sigi a kɔrɔ.
o tuma, a ye den wele ko Jinɛmasa.
ko bɔ i ka na ji di i cɛ ma.
dennin ye jiflen fa ji la ka na.
ni a nana a be a fɔ ko baba nin do wa?
a be a fɔ ko ayi o te.
nin do wa?
a be a fɔ ko ayi o te.
ko i nyɛ sin kamalen nyumannin caman ma fa be a fɔ ko o te dɛ.
ko i nyɛ be o mɔgɔ nɔgɔlen min na dɛ, kunatɔkɛ nin, o de ye n ka sanudaga ni n ka waridaga jigin.
a ko baba ne te o fɛ dɛ.
ko hali ni i te o fɛ, ko n be i di a ma dɛ.
ko a ye n ka sanudaga jigin ka n ka waridaga jigin, ko n be i di o ma dɛ.
o tuma na, a ye ji suuru cɛ nin kuncɛ la.
fa ko hali ni i ye o bɛ kɛ, n be i di a ma.
o tuma na, a ye a fɔ baw ye ko o tuma u ka a ka minɛnw labɛn, ko a be dennin furu siri cɛ nin ma.
ko a ni a cɛ be taga.
n ye o ta yɔrɔ min, n ye o bila yen.
1 KORƐNTIKAW
1
Kumaɲɛbila
1 Ne Pɔli, ne min welela ka kɛ Yezu Krista ka Ciden ye Ala sago fɛ, ani an balimakɛ Sositɛni, 2 anw kan bɛ Ala ka jamasenu ma min bɛ Korɛnti dugu kɔnɔ, aw minnu senuyara Yezu Krista la, aw minnu welelen don walasa ka fara mɔgɔ tɔw bɛɛ kan, ka bɔ yɔrɔ bɛɛ, mɔgɔ minnu bɛ Yezu Krista Tɔgɔ wele, Yezu Krista min ye olu ni anw bɛɛ Matigi ye. 3 Mandiya ni hɛra ka kɛ aw fɛ ka bɔ an Fa Ala ni Matigi Yezu Krista yɔrɔ.
4 Aw ko la, ne bɛ barika da Ala ye sanga ni waati bɛɛ, Ala ka ɲumanya kosɔn min kɛra an ye Yezu Krista la.
5 Yezu Krista la, aw lawasara sɔrɔw bɛɛ dɔ la, Ala ka kuma nafaw ani dɔnniya nafaw bɛɛ. 6 Seereya min kɛra Krista ko la, o kɔni sabatira kosɛbɛ aw cɛ la.
7 O de ye a to, Ala ka ɲumankɛ ta si ma dɛsɛ aw la : « Aw minnu sigilen bɛ ka an Matigi Yezu Krista gundo jirali don makɔnɔ. »
8 Ale de na aw lasabati fana fo ka taa se Laban ma, walasa an jalakintan ka sɔrɔ an Matigi Yezu Krista ka Don na.
9 Ala kɔni ye kantigi ye, ale min ye aw wele walasa aw ni a Den an Matigi Yezu Krista ka jɛ ka balo ɲɔgɔn fɛ.
Farali ani bɛnbaliya
Farali minnu bɛ Korɛnti jamasenu kɔnɔ
Jamasenu denw ni ɲɔgɔn cɛ
10 Ne balimaw, ne bɛ aw deli an Matigi Yezu Krista Tɔgɔ la : Aw bɛɛ ka bɛn, ani fara-farali kana don aw ni ɲɔgɔn cɛ : Aw jɛlen ka to miiriya kelen ani ŋaniya kelen na.
11 Bawo, ne balimaw, Kulowe ka mɔgɔw ye a fɔ ne ye ko bɛnbaliya dɔw bɛ aw ni ɲɔgɔn cɛ.
12 Ne bɛ a fɛ ka min fɔ, o filɛ : Aw bɛɛ kelen-kelen bɛ ka a ta fɔ, dɔ ko : « Pɔli de ta ye ne ye», dɔ ko «Apɔlɔsi de ta ye ne ye», dɔ ko «Kɛfasi de ta ye ne ye», dɔ ko «Krista de ta ye ne ye.»
13 Ne ko Krista tila-tilalen don wa?
Pɔli de gengenna kuruwa kan aw kosɔn wa ?
Aw batizera Pɔli de tɔgɔ la wa ?
14 Ayiwa, ne bɛ Ala tanu, katugu ne ma mɔgɔ wɛrɛ si batize aw cɛ la ni Kirisipusi ni Gayusi tɛ ; 15 o cogo la, mɔgɔ si tɛ se ka a fɔ aw cɛ la ko aw batizera ne de tɔgɔ la.
16 E, tiyɛn don !
Ne ye Sefanasi ka denbaya fana batize.
Ne ka miiri la, ne ma mɔgɔ wɛrɛ si batize.
17 Krista ma ne ci batizeli kama, nka Kibaroduman lakalili de kama. Ala ka hakilimaya jirali kuruwa fɛ O kibaroduman lakalili kana siri mɔgɔw ka hakilimaya kumaw la walasa Krista ka kuruwa kana jaasi.
18 Kuruwako kuma ye fatɔya de ye mɔgɔw bolo minnu bɛ u halakili sira kan ; nka mɔgɔ bolo minnu bɛ u kisili sira kan : anw bolo kɔni, Ala ka sebagaya de don.
19 Bawo a sɛbɛnnen bɛ, ko: « Ne na hakilimaw ka hakilimaya halaki ani ne na hakilitigiw ka hakilitigiya tiyɛn. »
20 Mɔgɔ kalannen bɛ min?
Nin diyɛn kow ɲɛfɔbaga bɛ min?
A fɔ Ala ma diyɛn nin hakilimaya kɛ fatɔya ye?
21 Ka a masɔrɔ diyɛn ka hakilimaya fɛ, a ma se ka Ala ka hakilimaya dɔn. A diyara Ala ye a ka hakilimaya kɔnɔ ka dannatigiw kisi weleweledali fatɔyakan fɛ.
22 Zifuw bɛ taamasenɲɛw nɔ fɛ, ani Gɛrɛsikaw bɛ hakilimaya ɲini, 23 nka anw kɔni, Cidenmasa min gengenna kuruwa kan, anw bɛ o de welewele da. O ye kunnatiyɛnko ye Zifuw bolo, ani fatɔyako ye siyaw bolo.
24 Nka Ala ka mɔgɔ welelenw bolo, ka bɔ Zifuw la wali Gɛrɛsikaw la, Krista ye Ala ka sebagaya ni Ala ka hakilimaya de ye.
25 Katugu hakilimaya bɛ Ala ka fatɔya la ka tɛmɛn mɔgɔ ta kan; ani barika bɛ Ala ka barikantanya la ka tɛmɛn mɔgɔ ta kan.
26 Ne balimaw, aw minnu welela Ala fɛ, aw ka kɔlɔsili kɛ koɲuman. A filɛ, mɔgɔw bɛ minnu jate hakilimaw ye, olu caman tɛ aw cɛ la; fangatigiw ni mɔgɔbaw fana caman tɛ aw cɛ la.
27 Nka ko min ye fatɔya ye diyɛn kɔnɔ, Ala ye o de latɔmɔ walasa ka hakilimaw lamaloya. Barika tɛ fɛn min na diyɛn kɔnɔ, Ala ye o de latɔmɔ walasa ka barikatigiw lamaloya.
28 Fɛn min tɛ kosɛbɛ ye fo jaasilenya ani fɛnfu ye diyɛn kɔnɔ: Ala ye o de latɔmɔ walasa min bɛ jate fɛn ye ka o kɛ fu ye; 29 walasa mɔgɔ si kana se ka a waso Ala ɲɛ kɔrɔ.
30 Ala de sabu la, aw bɛ Krista Yezu la; a ka baara fɛ, Krista kɛra anw ka hakilimaya, anw ka tilennenya, anw ka senuya ani anw ka kunmabɔli ye. 31 A bɛ ten, iko a sɛbɛnnen bɛ cogo min: « Ni mɔgɔ min bɛ a fɛ ka a waso, o ka a waso Matigi la.»
2
1 Ne balimaw, ne taara aw bara tuma min, ne ma taa ka Ala ka gundo welewele da aw ye ni kuma dɔnniya wali hakilimaya barika ye.
2 Aw cɛ la, ne ma sɔn ka dɔwɛrɛ si dɔn ni Yezu Krista tɛ, Yezu Krista min gengenna kuruwa kan kɔni.
3 O de ye a to ne sera aw ma, ne barikantan, ne siranbagatɔ ani ne yɛrɛyɛrɛtɔ.
4 Ne ka kuma ani ne ka weleweledakan, olu ni kumadɔnnabaw ni u ka hakilimayakumaw tɛ fan kelen fɛ. Nka Hakili de tun bɛ ka a ka sebagaya jira ne ka kuma ni ne ka weleweledakan na, 5 walasa aw ka dannaya kana basigi Adamadenw ka hakilimaya kan, nka a ka basigi Ala ka sebagaya de kan.
6 O bɛɛ ni a ta, mɔgɔ minnu kɔgɔra dannaya la, anw bɛ ka hakilimaya sifaya dɔ de kofɔ olu ye, hakilimaya min tɛ nin diyɛn ni a kuntigiw ta ye, olu minnu na halaki.
7 Anw kɔni bɛ Ala ka hakilimaya de kofɔ, hakilimaya gundoma min dogolen bɛ. Sani diyɛn ka da, Ala tun ye a latigɛ ka o hakilimaya di anw ma anw dawulali kama. 8 Nin diyɛn kuntigiw si ma hakilimaya nin lakodɔn, katugu ni u tun ye a lakodɔn, u tun tɛna Dawula Masa gengen kuruwa kan abada.
9 Nka a sɛbɛnnen bɛ, ko : “Ɲɛ ma min ye, tulo ma min mɛn, miiri ma se min ma, Ala ye o bɛɛ labɛn a kanubagaw ye”.
10 Bawo Hakili bolo fɛ, Ala ye o hakilimaya dayɛlɛ anw ye.
Hakili kɔni ɲɛ bɛ fɛn bɛɛ la, hali Ala kɔnɔkow.
11 Fɛn min bɛ Adamaden kɔnɔ, Jɔnni bɛ o dɔn ni a yɛrɛ tɛ?
O cogo kelen na, fɛn min bɛ Ala kɔnɔ, Ala yɛrɛ Hakili kelen pe de ye o dɔnbaga ye.
12 Anw kɔni, anw ye hakili min sɔrɔ, o tɛ diyɛn hakili ye, nka Hakili min bɛ bɔ Ala yɔrɔ, walasa Ala ɲɛna anw ma ka danye minnu di anw ma, anw ka olu lakodɔn.
13 Anw tɛ o kow welewele da ni Adamadenw ka hakilimaya kalankumaw ye, nka ni Hakili ka kalankumaw ye, ka Hakili ka kow fɔ ni Hakili kan ye.
14 Mɔgɔ min ma siri fɛn wɛrɛ la mɔgɔ kɔ, fɛn min bɛ bɔ Ala Hakili yɔrɔ, o tigi tɛ sɔn o la : O ye fatɔya ye a bolo, a tɛ se ka o faamu, katugu o faranfasiyali bɛ sɔrɔ Hakili fɛ.
15 Nka Ala Hakili basigilen bɛ mɔgɔ min na, o tigi bɛ se ka fɛn bɛɛ kiri tigɛ, nka mɔgɔ si tɛ se ka ale yɛrɛ jalaki.
16 Bawo, a sɛbɛnnen bɛ, ko :«Jɔnni sera ka Matigi kɔnɔnamiiri dɔn? Jɔnni kɛra a laadibaga ye? »
Ayiwa, Krista kɔnɔnamiiri, o bɛ anw de la!
3
1 Ne balimaw, mɔgɔ minnu bɛ Hakili taya la, kuma bɛ sara olu la cogo min, ne ma se ka kuma aw fɛ ten. Nka ne kumana aw fɛ iko ni ne bɛ kuma fari diyabɔbaga fɛ, aw minnu bɛ iko denmisɛnw, Krista la.
2 Ne ye aw labalo ni sinji de ye, ni ne tun ye mɔgɔɲɛnatigɛ balofɛn di aw ma : Aw tun tɛna se ka o kun.
Nka, hali bi yɛrɛ, aw tɛna se ka o kun, 3 katugu hali sa, aw bɛ fari diyabɔli sira kan.
Ni hali bi keleya ni kɛlɛ bɛ aw cɛ la, a fɔ aw tɛ fari diyabɔli sira kan ani a fɔ aw taamasira dantigɛlen tɛ Adamadenw hakilinataw dɔrɔn de fɛ ?
4 Dɔ ko : « Ne ye Pɔli de ta ye », dɔwɛrɛ ko : «Ne kɔni ye Apɔlɔsi de ta ye», a fɔ o tɛ a jira ko aw balocogo dantigɛlen bɛ Adamadenw hakilinataw de fɛ ?
Kibaroduman lakalibagaw jɔyɔrɔ
5 Apɔlɔsi dun ye mun ye?
Pɔli dun ye mun ye ?
Ala ka magannaw don, aw ye dannatigiya sɔrɔ minnu sabu fɛ; olu kelen-kelen ye baara kɛ ka bɛn danyew ma, Matigi ye minnu di u ma.
6 Ne kɔni, ne ye jiri turu, Apɔlɔsi ye a sɔn, nka Ala de tun bɛ ka jiri labonya.
7 O cogo la, turubaga tɛ foyi ye, sɔnnibaga tɛ foyi ye : Ala kelen pe de ye fɛn ye, ale min bɛ jiri labonya.
8 Turubaga ni sɔnnibaga, olu fila bɛɛ ka kan : « U kelen-kelen bɛna u ka baara sara sɔrɔ. »
9 Bawo, anw ni Ala bɛ ka baara kɛ ɲɔgɔn fɛ, ani aw ye Ala ka foro ye, aw ye Ala ka so ye.
10 Iko so jɔli ɲɛdɔnbaga ɲuman, ka bɛn danye ma Ala ye min di ne ma, ne ye so jusigilan da, mɔgɔ wɛrɛ ye jɔli kɛ.
Nka bɛɛ kelen-kelen ka a kɔlɔsi so jɔcogo la a fɛ.
11 Fɛn min ye so jusigilan ta fan ye, mɔgɔ si tɛ se ka dɔwɛrɛ da jusigilankɔrɔ kɔ, ni o ye Yezu Krista ye.
12 Jɔli ka kɛ o jusigilan kan ni sanu ye, ni luuluw ye, ni jiri ye, ni cɛkala ye wali ni binjalan ye. 13 Bɛɛ kelen-kelen ka baara na da kɛnɛ kan kiritigɛdon, katugu a gundo bɛna jira tasuma de fɛ, tasuma de bɛna bɛɛ kelen-kelen ka baara kɛlen kɔrɔbɔ.
14 Tasuma ka kɔrɔbɔli mana dɛsɛ mɔgɔ min ka baara kɛlen na, o tigi na sara sɔrɔ.
15 Mɔgɔ min ka baara kɛlen mana jeni ka ban, o tigi na bɔnɛ; a yɛrɛ na kisi, nka iko mɔgɔ poroporolen tasuma fɛ.
16 Aw tɛ a dɔn wa, ko : « Aw ye Alabatoso de ye, ani ko Ala Hakili basigilen bɛ aw la ? »
17 Mɔgɔ min mana Alabatoso ci, Ala na o tigi halaki, katugu Alabatoso ka senu, wa aw ye o Alabatoso de ye.
Kuncɛlikumaw
18 Mɔgɔ si kana a yɛrɛ nɛgɛn !
A bɛ mɔgɔ min kɔnɔ aw cɛ la ko ale ye hakilima ye nin diyɛn na, fo ni o tigi sɔnna fatɔya ma walasa a ka kɛ hakilima lakika ye; 19 katugu diyɛn nin hakilimaya ye fatɔya de ye Ala ɲɛ na.
Bawo a sɛbɛnnen bɛ, ko : « A bɛ hakilimaw minɛ u yɛrɛw ka kegunya jɔ la. »
20 A ko fana : « Ale de bɛ hakilimaw miiriw dɔn.
A bɛ a dɔn ko olu ye gansan ye. »
21 O cogo la, mɔgɔ si kana Adamadenw kɛ a wasokun ye, bawo fɛn bɛɛ ye aw de ta ye.
22 Pɔli, Apɔlɔsi, wali Kɛfasi wo, diyɛn, balo, wali saya wo, bi wali sini wo, fɛn bɛɛ ye aw de ta ye.
23 Nka aw kɔni, aw ye Krista de ta ye, ani Krista ye Ala ta ye.
4
1 Ayiwa, anw ka jate sa Krista ka maganna ye, ani Ala ka gundomako ɲɛnabɔbagaw.
2 Fɛn min bɛ ɲini koɲɛnabɔbagaw fɛ, o ye ko u ka kɛ dannamɔgɔw ye.
3 Ne kɔni, ne kiri ka tigɛ aw fɛ, wali bimɔgɔw fɛ, o tɛ jate ba la ne bolo.
Ne fana tɛ ne yɛrɛ kiri tigɛ.
4 Ne ɲɛ tɛ jalakiyɔrɔ la ne yɛrɛ la, nka o tɛ ne kɛ jalakintan ye; Ne kiritigɛbaga ye Matigi de ye.
5 O la sa, aw kana kɔn kiritigɛli ma, nka aw ka a to fo Matigi ka na.
Ko minnu dogolen bɛ dibi la, a na olu bila yeelen na, ani ka kɔnɔnamiiriw bila kɛnɛ kan.
O tuma, bɛɛ kelen-kelen bɛna a niyɔrɔ tanuni sɔrɔ Ala fɛ.
6 Ne balimaw, ne ye misali ta ne ni Apɔlɔsi kan aw kosɔn, walasa anw ka ɲɛjirali ka aw kalan, ko : « Aw kana aw kuncɛbonya ka dɔ fisaya ni dɔ ye.
» 7 Bawo Jɔnni ko e ka fisaya ni tɔw ye ?
Mun bɛ e bolo ni min ma di i ma ?
Ayiwa ni fɛn dilen don, mun na i bɛ i waso iko ni a tun ma di i ma ?
8 Aw wasalen bɛ ka ban !
Aw ye nafolotigiw ye ka ban !
Aw kɛra masaw ye ka a sɔrɔ o ma dɛn anw la !
Ayiwa, o ka kɛ aw ye faasi, walasa anw fana ni aw ka masaya kɛ ɲɔgɔn fɛ !
9 Katugu ne hakili la, anw minnu ye Cidenw ye, Ala ye anw bɛɛ kɛ kɔfɛmɔgɔw ye, iko mɔgɔ fagataw.
Bawo an kɛra filɛlifɛn ye diyɛn ni mɛlɛkɛw ni mɔgɔw bolo.
10 Anw ye fatɔw ye Krista kosɔn, nka aw kɔni, aw ye hakilimaw ye Krista la ; anw ye barikantanw ye, aw ye barikatigiw ye ; bonya dalen bɛ aw kan, jaasili dalen bɛ anw kan.
11 Hali sisan yɛrɛ, kɔngɔ bɛ anw la, minnɔgɔ bɛ anw la, fɛɛrɛ bɛ anw la, nimatɔɔrɔ bɛ anw kan, sigiyɔrɔ kelen tɛ anw la, 12 ani anw bɛ bololabaaraw ni u sɛgɛn na.
Mɔgɔw bɛ ka anw neni, anw bɛ duba ta u ye ; nimatɔɔrɔli bɛ da anw kan, anw bɛ o muɲu; 13 sɔnjugu bɛ da anw la, dususaalokuma bɛ anw da.
Anw bɛ jate iko diyɛn ɲamaɲama, iko diyɛnso nɔgɔ bɔnta hali bi.
Pɔli ka denfaya hamiw
14 Nin sɛbɛnkun tɛ aw ma ka aw lamaloya, nka ka aw kɔrɔfɔ iko ne den mandibaw.
15 Bawo, hali ni a sɔrɔla ko karamɔgɔ ba tan tun bɛ aw fɛ Krista ko la, fa caman tɛ aw fɛ Krista ɲɛ kɔrɔ.
Ne de ye aw wolo Yezu Krista taya la, Kibaroduman fɛ.
16 O kama, ne bɛ aw laadi ko aw ka kɛ ne ladegebagaw ye.
17 O yɛrɛ de kosɔn, ne ye Timote ci aw ma, ne den mandi ani ne dannamɔgɔ Matigi ka jɛ la ; a na aw hakili lajigin ne ka diyɛnnatigɛ cogow la Krista la, iko ne bɛ mɔgɔw kalan olu la cogo min na yɔrɔ bɛɛ, Jamasenuw bɛɛ la.
18 Mɔgɔ dɔw ye a miiri ko ne tɛna kɔsegin aw yɔrɔ ani u ye u kuncɛ bonya.
19 Nka sɔɔni, ne na taa aw bara, ni Matigi sɔnna, ani ne tɛna o kuncɛbaw ka kumaw jate, nka u ka kɛwalew.
20 Katugu Ala ka Masaya tɛ kuma gansan ko ye, nka setigiyawale.
21 Mun ka di aw ye ?
Ne ka taa aw yɔrɔ ni busan ye wa wali ni kanuya ani dusumandiya de ye ?
5
1 A bɛ ka fɔ yɔrɔ bɛɛ la ko diyatɔya dɔ bɛ aw bara, diyatɔya min ɲɔgɔn tɛ ye hali aladɔnbaliw bara : Aw dɔ la kelen ni a fa muso bɛ ɲɔgɔn fɛ !
2 Ka fara o kan, aw bɛ ka aw yɛrɛ kuncɛ bonya, ka a sɔrɔ aw tun ka kan ka o kɛbaga suko kɛ janko a ka ta ka bɔ aw cɛ la !
3 Ayiwa, ne kɔni, ne tɛ aw cɛ la yen, nka ne dusu bɛ yen, ani ne ye o ko sifaya kɛbaga kiri tigɛ ka ban, iko ni ne tun bɛ aw bara :
4 An Matigi Yezu Tɔgɔ la ani a ka se fɛ, lajɛ dɔ sen fɛ, aw ni ne dusu na jɛ min na, 5 nin mɔgɔ sifaya ka don Sitanɛ bolo a fari halakili kama, walasa a dusu ka kisi Matigi ka Don.
6 Aw bɛ waso kun min na, o man ɲi fewu!
Aw tɛ a dɔn wa ko kumunan dɔɔnin dɔrɔn bɛ mugu nɔɔninen mumɛ funun ?
7 Aw ka aw saniya ka kumunan kɔrɔlen bɔ aw la walasa aw ka kɛ mugu nɔɔninenkura ye, ka a masɔrɔ aw bɛ iko buuru kumuntan.
A filɛ, Krista, an ka Paki seli sagaden, kɛra nilifɛn ye.
8 An dun ka seli kɛ, o kana kɛ ni kumunan kɔrɔlen ye, ni kɔnɔjuguya ni jogojuguya kumunan ye fana, nka o ka kɛ ni buuru kumuntan ye, senuya ni tiyɛn na.
9 Ne ye sɛbɛn ci aw ma ko jɛ kana don aw ni diyatɔw cɛ. 
10 Ne kan tun tɛ diyɛn diyatɔw, natabaw, nanbaratɔw wali bolibatolaw ma. Ni o tɛ, a tun na kɛ waajibi ye aw ma ka diyɛn bila.
11 Ne ye sɛbɛn ci aw ma ko jɛ kana don aw ni mɔgɔ cɛ, min bɛ wele aw balima, ka a sɔrɔ o tigi ye diyatɔ, wali nataba, bolibatola, nenilikɛla, minnikɛlaba wali nanbaratɔ ye, ani ko hali aw kana dumuni kɛ o mɔgɔ sifaya fɛ.
12 Bawo, mɔgɔ minnu tɛ an ka jɛ la, ne ka kan ka olu kiri tigɛ wa?
Mɔgɔ minnu bɛ an ka jɛ la, a fɔ an man kan ka olu de kiri tigɛ ?
13 Mɔgɔ minnu tɛ an ka jɛ la, Ala na olu kiri tigɛ.
Aw ka mɔgɔ jogojugu ta ka bɔ aw cɛ la.
6
Dannatigiw ni ɲɔgɔn cɛ kiriko
1 Ni bɛnbaliya dɔ donna aw ni ɲɔgɔn cɛ, aw bɛ aw ja gɛlɛya cogo di ka o kiri tigɛbagaw kɛ aladɔnbaliw ye, ka mɔgɔsenuw to yen ?
2 Aw tɛ a dɔn ko diyɛn kiri na tigɛ mɔgɔsenuw de fɛ wa ?
Ayiwa, ni diyɛn nin kiri na tigɛ aw de fɛ, cogo di aw bɛ dɛsɛ ka ko dɔgɔmanninw kiri tigɛ?
3 Aw tɛ a dɔn ko an na mɛlɛkɛw kiri tigɛ wa?
Kuma tɛ yan diyɛnnakow ma!
4 Ni nin ɲɔgɔn kiriko dun bɛ aw ni ɲɔgɔn cɛ, mun na aw bɛ kiritigɛbagaw ta, Jamasenu bɛ minnu jaasi?
5 Ne bɛ a fɔ, wa aw kunmasuuliko don. Hali hakilima kelen pe tɛ aw cɛ la ka aw balimaw ni ɲɔgɔn cɛ kiriko ɲɛnabɔ?
6 Nka ni a kɛra ko balima dɔ ni balima wɛrɛ bɛ kiri la, fo o ko ka taa dantigɛ mɔgɔw ye minnu tɛ dannatigiw ye!
7 Kiriko yɛrɛ ka don aw ni ɲɔgɔn cɛ, o ye yɛrɛlagosikoba ye.
Ka tilenbaliyako kun, mun na aw tɛ o fisaya ni o ye?
Ka jɛn ni aw bolofɛnw sonyali ye, mun na aw tɛ o fisaya ni o ye?
8 Nka, aw yɛrɛw de bɛ ka tilenbaliyako kɛ ani ka mɔgɔw sonya; wa aw yɛrɛw balimaw de ko don!
9 Aw tɛ a dɔn ko tilenbaliw tɛna Ala ka Masaya sɔrɔ wa?
Aw kana aw yɛrɛ nɛgɛn!
Diyatɔw, bolibatolaw, jɛnɛyakɛlaw, cɛmusomanw, cɛɲɔgɔn wali musoɲɔgɔn kanubagaw, 10 sonyalikɛlaw, natabaw, minnikɛlabaw, tɔgɔtiyɛnnaw ani nanbaratɔw, olu tɛna Ala ka Masaya sɔrɔ.
11 Aw cɛ la, mɔgɔ dɔw bɛ ten dɛ, nka Matigi Yezu Krista Togo la ani an ka Ala Hakili fɛ, aw kora, aw senuyara ani aw lajɛyara.
Fɛn bɛɛ dagalen bɛ ne ye
12 « Fɛn bɛɛ dagalen bɛ ne ye », nka ko bɛɛ ni kɛli man kan.
«Fɛn bɛɛ dagalen bɛ ne ye », nka ne kɔni, ne tɛna a to fɛn si ka ne kɛ jɔn ye.
13 Dumunifɛnw ye kɔnɔbara ta ye ani kɔnɔbara ye dumunifɛnw ta ye, ka a sɔrɔ Ala na u fila bɛɛ halaki.
Nka farikolo ma da diyatɔya kama, farikolo bɛ Matigi de ye, ani Matigi bɛ farikolo de ye.
14 O kama, Ala, min ye Matigi lakunun ka bɔ suw cɛ la, o na an fana lakunun ka bɔ suw cɛ la a ka sebagaya fɛ.
15 Aw tɛ a dɔn ko aw farikolow ye Krista farikolo sigidaw de ye wa?
Ne na Krista farikolo sigidaw yɛlɛma ka olu kɛ sungurunba farikolo sigidaw ye wa ?
Ayi, cogo si la !
16 Aw tɛ a dɔn ko : « Mɔgɔ min ni sungurunba bɛ jɛ, ko o tigi ni a bɛ kɛ farikolo kelen ye wa ?
Katugu a sɛbɛnnen bɛ, ko : « U fila na kɛ farisogo kelen pe ye. »
17 Nka, mɔgɔ min bɛ siri Matigi la, o tigi ni Matigi ye hakili kelen pe de ye.
18 Aw ka diyatɔya tɛnɛ.
Mɔgɔ bɛ hakɛ o hakɛ kɛ, o hakɛ tɛ a farikolo kan.
Nka diyatɔ bɛ hakɛ min kɛ, o hakɛ bɛ a yɛrɛ farisogo kan.
19 Wali aw tɛ a dɔn ko aw farikolo ye Hakili Senu batoso ye, min basigilen bɛ aw kɔnɔ, aw ye min sɔrɔ Ala bolo fɛ wa?
Ani fana aw tɛ a dɔn ko aw tɛ aw yɛrɛ ta ye tugun wa?
20 Dɔ ye aw kunmabɔlifɛn bɔ.
Aw dun ka bonya da Ala kan ni aw farikolo ka kɛwalew ye.
7
Fɛɛrɛ tigɛlenw ka ɲɛsin gɛlɛyaw ma
Furu kunkankow
1 Aw ye sɛbɛn min ci ne ma, an ka an da se o ma.
A ka fisa cɛ ka jɛn muso kɔ.
2 O bɛɛ ni a ta, walasa diyatɔya si kana kɛ, muso ka kɛ cɛ kelen-kelen kun, ani cɛ ka kɛ muso kelen-kelen kun.
3 Musotigi ka a jɔyɔrɔ fa a muso ye, ani muso fana ka o ɲɔgɔn kɛ a cɛ ye.
4 Muso sago tɛ a yɛrɛ farikolo la, a cɛ de sago bɛ o la.
O cogo kelen na, cɛ sago tɛ a yɛrɛ farikolo la, a muso de sago bɛ o la.
5 Aw kana ban ɲɔgɔn na, fo ni aw fila bɛnna o la, ani ni o bɛ kɛ waati damadɔ dɔrɔn de kama, ka aw ɲɛsin aladeli ma ; o kɔ, aw ka segin ɲɔgɔn ma, walasa Sitanɛ kana aw kɔnɔnasu, yɛrɛminɛ gɛlɛya kosɔn aw ma.
6 Ne ye min fɔ nin ye, o ye bilasiralikuma ye, o tɛ ci ye.
7 A kɔni ka di ne ye, bɛɛ ka kɛ iko ne; nka bɛɛ kelen-kelen bɛ a ka danye de sɔrɔ Ala fɛ, dɔ ta ye nin danye masina ye, dɔ ta ye danye sifaya wɛrɛ ye.
8 O de ye a to mɔgɔ minnu ma furu kɛ ani cɛsamusow, ne bɛ a fɔ olu ye, ko : « A ka ɲi olu ma ka to ten, iko ne yɛrɛ. »
9 Nka, ni u tɛ se ka u yɛrɛ minɛ, u ka furu kɛ; katugu ka furu kɛ, o ka fisa ka to kanu negebilen bolo.
10 Mɔgɔ minnu bɛ furu kɔnɔ, ne bɛ a kɛ ci ye olu kan, ne yɛrɛ kan tɛ, Matigi de kan don : Muso kana a fara ka bɔ a cɛ la, - 11 Nka ni a farala ka bɔ o la, a kana furu tugun fo ni a ni cɛkɔrɔ bɛnna kokura, - ani ko cɛ kana a muso bila.
12 Ne bɛ a fɔ tɔw ye, ne de kan don, Matigi kan tɛ : Ni muso min tɛ dannatigi ye, ni o bɛ an balima dɔ kun, ni o muso nin bɛ sɔn ka to a cɛ kun, cɛ kana a muso bila.
13 Ani ni muso dɔ sigilen bɛ cɛ dɔ kun min tɛ dannatigi ye, ni o cɛ sɔnna muso nin ka to a kun, muso kana a fara ka bɔ cɛ la.
14 Bawo, cɛ min tɛ dannatigi ye, o bɛ senuya sɔrɔ a muso fɛ, ani muso min tɛ dannatigi ye, o bɛ senuya sɔrɔ a cɛ fɛ.
Ni o tɛ, aw denw tun na kɛ den nɔgɔlenw ye, ka a sɔrɔ u ye den senumanw de ye.
15 Mɔgɔ min tɛ dannatigi ye, ni o bɛ a fɛ ka farali kɛ, o tigi ka o kɛ !
O siratigɛ la, juru tɛ an balimakɛ wali an balimamuso la tugun : Ala ye aw wele hɛra de kama.
16 Bawo, muso o, e bɛ a dɔn ni i na i cɛ kisi wa?
Cɛ o, e bɛ a dɔn ni i na i muso kisi wa?
17 O kama, Matigi ye balocogo min da bɛɛ kelen-kelen ye, ani Ala ka weleli ye a sɔrɔ o min kɔnɔ, a ka to o cogo la.
Ne bɛ o de kɛ ci ye Jamasenu bɛɛ ma :
18 Dɔ tun sigilen don nɛgɛ kɔrɔ a weletuma wa ?
O kana a ka nɛgɛkɔrɔsigi dogo.
Dɔwɛrɛ tun ma sigi nɛgɛ kɔrɔ wa ?
O kana sigi nɛgɛ kɔrɔ.
19 Nɛgɛkɔrɔsigi tɛ foyi ye, nɛgɛkɔrɔsigibaliya tɛ foyi ye : Min ka gɛlɛn, o ye Ala ka ciw tiimɛni ye.
20 Weleli bɛ mɔgɔ sɔrɔ ka a to mɔgɔya sigida min na, a ka to o la.
21 I weletuma, i tun ye jɔn ye wa?
I kana o jate; nka, hali ka a sɔrɔ i tun na se ka i yɛrɛ hɔrɔnya, e kɔni ka i ka jɔnya minɛ i nafako ye.
22 Katugu jɔn min welela Matigi fɛ, o ye Matigi ka jɔn hɔrɔnyalen de ye.
O cogo kelen na, hɔrɔn min welela, o ye Krista ka jɔn de ye.
23 Dɔ ye an kunmabɔli sara bɔ :
Aw kana kɛ mɔgɔw ka jɔnw ye.
24 Ne balimaw, mɔgɔw weletuma, bɛɛ kelen-kelen tun bɛ mɔgɔya sigida min na, a ka to o la Ala ɲɛ kɔrɔ.
25 Min ye furukɛbaliya ta fan ye, Matigi ma ci fɔ ne ye o kan ; ne bɛ ne kɔnɔta de fɔ, ne min kɛra dannamɔgɔ ye Matigi ka fonisereya fɛ.
26 Ne kɔni bɛ a miiri ko o ka ɲi, ka da bi tile kɔnɔgankow kan. Ɔwɔ, ne bɛ a miiri ko Adamaden ka to ten furukɛbaliya la, ko o ye koɲuman ye a ma.
27 I ye muso furu wa?
I kana a ɲini a ni e ka fara.
I ma muso furu wa?
I kana a ɲini ka muso furu.
28 O bɛɛ ni a ta, ni i ye furu kɛ, i ma hakɛ kɛ; ani ni npogotigi donna furu la, a ma hakɛ kɛ.
Nka furu kɛbagaw ta na kɛ kɔnɔgankow ye, ani ne kɔni sago bɛ ka aw kisi olu de ma.
29 Ne balimaw, ne bɛ min fɔ, o filɛ nin ye : Waati tɛ bɛrɛ ye.
O la sa, muso bɛ mɔgɔ minnu kun, olu ka a kɛ iko muso tɛ u kun; 30 mɔgɔ minnu tun bɛ kasi la, olu ka a kɛ iko ni u tun tɛ kasi la; minnu tun bɛ ɲagali la, olu ka a kɛ iko ni u tun tɛ ɲagali la; minnu tun bɛ sanni na, olu ka a kɛ iko ni fɛn tun tɛ u bolo; 31 minnu tun bɛ ka diyɛn nin diya bɔ, olu ka a kɛ iko ni u tun tɛ ka a diya bɔ.
Katugu diyɛn min filɛ an ɲɛ kɔrɔ, o bɛna tɛmɛn.
32 Ne bɛ a fɛ aw ka kisi kɔnɔgankow ma.
Mɔgɔ min ma furu kɛ, Matigi ka kow de hami bɛ o la : A na ko diya Matigi ye cogo min na, a bɛ o de ɲini.
33 Nka mɔgɔ min ye furu kɛ, diyɛn nin de kow hami bɛ o la ; a na ko diya a muso ye cogo min, a bɛ o ɲini, 34 a miiri ye fila ye.
O cogo kelen na, muso min ma furu ani npogotigi, Matigi ka kow de hami bɛ olu la, katugu u bɛ senuya matarafa u fari ni u dusu la.
Nka muso min bɛ furu la, diyɛn nin kow de hami bɛ o la : A na ko diya a cɛ ye cogo min, a bɛ o de ɲini.
35 Ne bɛ o fɔ aw ye aw yɛrɛ ka nafa de kama, o kun tɛ aw nɛgɛnni ye, nka ka sira ɲuman jira aw la, walasa aw ka tugu Matigi la aw ni bɛɛ la.
36 Ni jarabi bonyana kojugu maminɛcɛ la ani ni a ye a jate minɛ ko a tɛna se tugun ka bonya da a ka maminɛmuso kan, ani ko furu dun ka kan ka dila ka taa, a sago ka kɛ.
U ka furu kɛ. O tɛna hakɛ kɛ.
37 Nka, ka a sɔrɔ diyagoya si tɛ a kan, mɔgɔ min bɛ a bɔ a yɛrɛ ŋaniya la ka bonya da a maminɛmuso kan, o na koɲuman kɛ.
38 Ayiwa, mɔgɔ min bɛ a maminɛmuso furu, o tigi bɛ koɲuman kɛ, nka mɔgɔ min tɛ a maminɛmuso furu, o ta de ka fisa.
39 Muso ni a cɛ ka furu ye si mumɛ ko ye.
Nka ni cɛ sara, cɛ min ka di muso ye, a bɛ se ka furu o tigi ma, Matigi la.
40 O bɛɛ ni a ta, ne ɲɛ na, ni a tora ten, o na fisaya a ma ; ani ne kɔni, ne dun bɛ a miiri ko Ala Hakili bɛ ne fana fɛ.
8
Bolisɔnsogokow
1 Fɛn min ye bolisɔnsogow ko ye, an bɛɛ kɔni ladɔnniyalen don olu ko la.
Dɔnniya bɛ mɔgɔ kuncɛ bonya, nka kanuya bɛ mɔgɔ lasabati.
2 Ni a bɛ mɔgɔ min kɔnɔ ko ale bɛ ko dɔn, o ka kodɔn ye hali sa tɔ-ka-a-jɛ ye.
3 Nka ni mɔgɔ min bɛ Ala kanu, o tigi dɔnnen don Ala fɛ.
4 O la, bolisɔnsogow bɛ se ka dun wa ? Anw bɛ a dɔn ko boli ni fu bɛɛ ka kan diyɛn na, ani ko ala wɛrɛ si tɛ yen fo Ala kelen pe kɔ.
5 Bawo, hali ni sankololafɛn dɔw wali dugukolokanta dɔw bɛ jate ala ye, - ani ka a sɔrɔ ala ka ca, ani matigi ka ca mɔgɔw bolo -, 6 anw fɛ, Ala kelen pe kɔni de bɛ yen, min ye Fa ye, fɛn bɛɛ bɛ min bolo, ani anw bɛ ka taa min fan fɛ, ani Matigi kelen pe de bɛ an na, Yezu Krista, min ye fɛn bɛɛ sabu ye ani anw yɛrɛ sabu.
7 Nka o dɔnniya tɛ bɛɛ la.
Deli kosɔn, mɔgɔ dɔw bɛ bolisɔnsogow dun ni ka olu jate bolisɔnfɛnw ye, ani u ka barikantanya kosɔn, u bɛ hakɛ kɛ.
8 Dumunifɛn kɔni tɛna anw gɛrɛ Ala la :
Ni anw ma a dun, o tɛ foyi bɔ anw la; ni anw ye a dun, o tɛ foyi fara anw kan.
9 Nka aw ka aw kɔlɔsi, walasa nin labilali min bɛ aw bolo, o kana kɛ barikantanw binni sabu ye.
10 Katugu dɔnniya bɛ e min na, ni e sigilen bɛ yen dumuni kunna bolibatoso dɔ kɔnɔ, a fɔ o dakabana ɲɛjirali tɛna mɔgɔ barikantan bila bolisɔnsogow dunni na ?
11 Ani, e ka dɔnniya kosɔn, i balima barikantan, Krista sara o min kosɔn, o ta bɛna tiyɛn.
12 O cogo la, ni aw bɛ aw balimaw hakɛ ta ni ka u hakili tiyɛn, u ka barikantanya kosɔn, aw bɛ Krista de hakɛ ta.
13 O kosɔn, ni dumunifɛn bɛ kɛ sabu ye ka ne balima kunnatiyɛn, ne na sogodun tɛnɛ pewu, walasa ne kana ne balima kunnatiyɛn.
9
Pɔli ka ɲɛjiraliɲuman a ka Cidenya fɛ
1 A fɔ ne ta tɛ ne yɛrɛ ye ?
Ne tɛ Ciden ye wa ?
Ne ma an Matigi Yezu ye ne ɲɛ na wa ?
Matigi la, ne ka baarakɛ nɔ tɛ aw ye wa ?
2 Ni mɔgɔ dɔw bolo, ne tɛ Ciden ye, ne ye o ye aw kɔni bolo, katugu aw ye ne ka cidenya nɔ ye Matigi la.
3 Ne ka lafasalikan ne kɔrɔfɔbagaw ye, o filɛ nin ye.
4 Ka dumuni ni minni kɛ, an ni o tun man kan wa ?
5 A fɔ, an tun man kan ka an balimamuso dɔ ta an fɛ iko Ciden tɔw, Matigi balimaw ani Kɛfasi yɛrɛ bɛ a kɛ cogo min ?
6 Ka baara kɛ ka balo i wɔɔsi la, a fɔ ne kelen dɔrɔn ani Barinabe, anw fana man kan ni bolobɔli ye o la ?
7 Jɔnni bɛ kɛlɛdenya kɛ ka a sɔrɔ a jɔlen bɛ ni a yɛrɛ ye ?
Jɔnni bɛ ɛrɛzɛnforo sɛnɛ ni a tɛ o tɔnɔ dun ?
Wali Jɔnni bɛ bagankulu gɛn ni a tɛ balo ni olu nɔnɔ ye ?
8 A fɔ o bɛɛ ye Adamadenw ka naamu dɔrɔn ye?
Wali Jɛ sigikan fana tɛ ka o ɲɔgɔn fɔ wa?
9 Bawo, a sɛbɛnnen bɛ Moyizi ka ciw la, ko: «Ntura min bɛ ka ɲɔ cɔnkɔn, i kana o da siri. »
A fɔ nturaw ka ko de hami bɛ Ala la ?
10 A fɔ a tɛ ka kuma anw dɔrɔn de ko la ?
Ɔwɔ, o sɛbɛnna anw de ko la ; katugu mɔgɔ min bɛ ka sɛnɛ kɛ, jigiya ka kan ka kɛ o la, ani mɔgɔ min bɛ ka fɛnkisɛw cɔnkɔn, o jigi ka kan ka da a niyɔrɔ sɔrɔli kan.
11 Ni anw ye aw dusu mago ɲɛ, o ka falen an ye ni aw bolofɛn dɔw ye, a fɔ o ye damatɛmɛko ye ?
12 Ni mɔgɔ dɔw bɛ o sira waajibiya aw kan, kuma bɛ anw ma wa ?
O bɛɛ ni a ta, an ma o sira waajibiya.
Nka an kɔni bɛ ko bɛɛ muɲu, walasa an kana foyi kɛ ka Krista ka Kibaroduman bali.
13 Aw tɛ a dɔn ko Alabatoso baarakɛbagaw balo bɛ bɔ Alabatosoba de la, wa ani ko sɔnnikɛlaw niyɔrɔ bɛ bɔ sɔnnifɛnw de la ?
14 O cogo kelen na, Matigi ye a fɔ Kibaroduman weleweledabagaw ye ko u balo ka siri Kibaroduman weleweledali la.
15 Nka ne kɔni, ne ma o nafa si daamu, ani ne tɛ nin sɛbɛn ka olu kani. Saya ka fisa ni o ye !...
Mɔgɔ si tɛna a waso bɔ ne na.
16 Bawo, ka Kibaroduman welewele da, o tɛ wasokun ye ne bolo, o ye waajibi de ye ne kan :
Bɔnɛ ka bin ne kan ni ne ma Kibaroduman welewele da !
17 Ni ne tun bɛ o kɛ ne yɛrɛ ma, sara tun ka kan ka di ne ma ; nka ni o ye waajibi ye ne kan, o ye doni de ye min kalifara ne ma.
18 Ne sara dun ye mun ye ?
O ye ka Kibaroduman welewele da ten fu, ka ne ban nafa bɛɛ la ne ni minnu ka kan Kibaroduman kosɔn.
19 Ɔwɔ, ka a sɔrɔ mɔgɔ si ka waajibi tɛ ne kan, ne ye ne yɛrɛ kɛ bɛɛ ka jɔn ye, walasa ka u camanba sɔrɔ.
20 Ne kɛra Zifu ye Zifuw fɛ, walasa ka Zifuw sɔrɔ.
Jɛ sigikan kɔrɔmɔgɔw fɛ, ne kɛra Jɛ sigikan kɔrɔmɔgɔ ye, - ka a sɔrɔ ne yɛrɛ tɛ o mɔgɔ ye -, walasa ka Jɛ sigikan kɔrɔmɔgɔw sɔrɔ.
21 Jɛ sigikan tɛ mɔgɔ minnu bolo, ne kɛra olu fɛ iko ni Jɛ sigikan tɛ ne bolo, - ka a sɔrɔ ne tɛ mɔgɔ ye Ala ka Jɛ sigikan tɛ min bolo, ka a masɔrɔ Krista de ye ne ka Jɛ sigikan ye -, walasa Jɛ sigikan tɛ mɔgɔ minnu bolo, ka olu sɔrɔ.
22 Barikantanw fɛ, ne kɛra barikantan ye, walasa ka barikantanw sɔrɔ.
Ne ye ne bɛɛ bɛn bɛɛ ma, walasa u dɔw ka kisi cogo bɛɛ la.
23 Ne bɛ o kow bɛɛ kɛ Kibaroduman de kosɔn, walasa ne ka ne niyɔrɔ sɔrɔ o nafa la.
24 Aw tɛ a dɔn ko mɔgɔw bɛɛ bɛ boli farikoloɲɛnajɛyɔrɔ la, nka ko kelen pe de bɛ sara sɔrɔ wa ?
Ayiwa aw ka boli fo ka sara sɔrɔ.
25 Farikoloɲɛnajɛlaw bɛɛ bɛ jɛn fɛn caman kɔ ; olu bɛ o kɛ jala tiyɛnta de nɔfɛ; anw kɔni, anw bɛ an ta kɛ jala tiyɛnbali de nɔ fɛ.
26 Ne kɔni, ne bɛ boli ten de : Ne tɛ boli ne kun fɛ ; wa ne bɛ bolokurun fili ten de. Ne tɛ fiyɛn bugɔ
27 Nka, ne bɛ ka ne farikolo nimatɔɔrɔ kosɛbɛ ni ka se a la, walasa ne kɛlen kɔ ka Kibaroduman welewele da tɔw ye, ne yɛrɛ kana sen bɔ a la.
10
Isirayɛlidenw ka koɲɛw kungolankolon kɔnɔ
1 Ne balimaw, ne tɛ a fɛ aw ka to a dɔnbali ye, ko : « An bɛnbaw bɛɛ tun bɛ kabasen jukɔrɔ, u bɛɛ ye kɔgɔji tigɛ, 2 ani u bɛɛ batizera Moyizi la kabasen ni kɔgɔji cɛ la.
3 U bɛɛ ye dumunifɛn kelen dun, min bɔra Hakili yɔrɔ, 4 ani u bɛɛ ye minfɛn kelen min, min bɔra Hakili yɔrɔ ; bawo, u tun bɛ ka u min Hakili ka farakolo dɔ ji de la, min tun bɛ u nɔ fɛ ka taa, o farakolo kɔni tun ye Krista de ye.
5 O bɛɛ ni a ta, olu fanba ko ma diya Ala ye, ka a masɔrɔ : Kungolankolon fan bɛɛ lafara u suw la.
6 Kow ninnu kun tun ye ka kɛ misali ye anw bolo, walasa an kana an yɛrɛ labila negejuguw bolo, iko an bɛnbaw ye a kɛ cogo min.
7 Iko olu dɔw, aw kana kɛ bolibatolaw ye, iko a sɛbɛnna cogo min, ko : « Jama ye a sigi dumuni ni minni kama, o kɔ u wulila ɲɛnajɛ kama. »
8 An kana an ta kɛ kakalaya ye, iko olu dɔw ye a kɛ cogo min : Don kelen kɔnɔ mɔgɔ ba mugan ni saba fagara u cɛ la.
9 An kana Matigi dakɔrɔbɔ fana, iko olu dɔw ye a kɛ cogo min: Saw ye olu faga.
10 Ani fana aw kana dajukɔrɔkuma kɛ, iko olu dɔw ye a kɛ cogo min: Silasalikɛla ye olu silasa.
11 O kow kɛkun tun ye ka misali di, ani olu sɛbɛnna ka anw kalan, anw minnu ɲɛ bɛ diyɛnbantuma setɔ la.
12 O la sa, a bɛ mɔgɔ min kɔnɔ ko ale banbannen don, o ka a yɛrɛ kɔlɔsi a kana bin.
13 Kɔrɔbɔliw minnu dara aw kan, olu si ma tɛmɛn Adamadenw bɛrɛmata kan.
Ala ye kantigi ye; a tɛna a to aw ka kɔrɔbɔ ka tɛmɛn aw barika danyɔrɔ kan.
Kɔrɔbɔli tuma, a na aw dɛmɛn ka bɔyɔrɔ sɔrɔ ani ka barika don aw la ka o kun.
Jɛ kana don aw ni Sitanɛw cɛ
14 O de kosɔn, ne ka mandiw, aw ka aw sen bɔ bolibatokow la.
15 Ne bɛ kuma aw fɛ iko ni ne bɛ kuma mɔgɔ hakilimaw fɛ ; ne bɛ ka min fɔ, aw yɛrɛ ka o lajɛ.
16 An bɛ barikadali minnifilen min barika, o tɛ an nidonni ye Krista joli la wa ?
An bɛ buuru min kari-kari, o tɛ an nidonni ye Krista farikolo la wa ?
17 Ka a masɔrɔ : Buuru ye kelen pe de ye, an bɛɛ lajɛlen ye farikolo kelen de ye ; katugu an bɛɛ bɛ an niyɔrɔ dun o buuru kelen pe de la.
18 Aw ka Isirayɛlidenw lajɛ : Minnu bɛ sɔnnifɛnw dun, a fɔ, Jɛ tɛ olu ni sɔnniyɔrɔtigi Ala cɛ ?
19 Ne kan bɛ mun na ?
ko bolisɔnsogo wali boli yɛrɛ ye fɛn ye wa ?
20 Ayi ! Nka u ka sɔnniw bɛ kɛ Sitanɛw de ye ani u tɛ kɛ Ala ye, ne tɛ a fɛ jɛ ka don aw ni Sitanɛw cɛ.
21 Aw tɛ se ka minni kɛ Matigi ka minnifilen na ka tila ka minni kɛ Sitanɛw ka minnifilen na ; aw tɛ se ka Matigi ka dumuni kɛ ka tila ka Sitanɛw ka dumuni kɛ.
22 Wali an bɛ a fɛ ka Matigi ka keleya de lawuli wa ?
A fɔ, barika bɛ an na ka tɛmɛn ale kan?
23 “Fɛn bɛɛ dagalen bɛ” nka ko bɛɛ ni kɛli man kan, “fɛn bɛɛ dagalen bɛ” nka ko bɛɛ tɛ mɔgɔ lasabati.
24 Mɔgɔ si kana a yɛrɛ ka nafa ɲini, nka bɛɛ lajɛlen ka nafa de ka ɲini.
25 Fɛn o fɛn bɛ feere sugu la, aw ka o dun, hali aw kana aw bila kɔnɔnamiiri la; 26 “Katugu dugukolo ni a kɔnɔfɛnw bɛɛ ye Matigi de ta ye”.
27 Mɔgɔ minnu tɛ Ala dɔn, ni olu dɔ la kelen ye aw wele dumuni kama, ni aw sɔnna o ma, fɛn o fɛn mana di aw ma, aw ka o dun, hali aw kana aw bila kɔnɔnamiiri la.
28 Nka, ni mɔgɔ dɔ ye a fɔ aw ye, ko: “Bolisɔnsogo don”, aw kana o dun, aw lasɔmibaga gasi kosɔn ani ka da a kɔnɔnata kan, 29 ale kɔnɔnata kɔni.
Bawo, mun kosɔn mɔgɔ wɛrɛ kɔnɔnata bɛna ne ka hɔrɔnya tɛmɛnsira dantigɛ?
30 Ni ne bɛ suman dun ka barikadali kɛ, mun na ne na jalaki fɛn kosɔn, ne bɛ barikadali kɛ min ko la?
Kuncɛlikumaw
31 O dun na, dumuni wo, minni wo, a kɛra fɛn o fɛn ye, aw ka ko bɛɛ kɛ Ala bonya kama.
32 Aw kana kɛ mɔgɔ si kunnatiyɛnsabu ye, Zifuw bara, aladɔnbaliw bara ani Ala ka Jamasenu denw bara.
33 O cogo de la, ne bɛ ko bɛɛ kɛ walasa ne ni mɔgɔw bɛɛ ka ko diya ɲɔgɔn ye ko bɛɛ la; ne ma ne yɛrɛ ka nafa ɲini, nka jamakuluba ka nafa walasa u ka kisi.
11
1 Aw ka kɛ ne ladegebagaw ye, iko ne yɛrɛ fana ye Krista ladegebaga ye cogo min.
Cɛ ni muso ye min ye Matigi bolo
2 Ne bɛ aw tanu, katugu aw hakili bɛ ne na kow bɛɛ la, ani aw bɛ laadaw bɛɛ mara iko ne ye u lase aw ma cogo min.
3 O bɛɛ ni a ta, ne sago bɛ aw ka nin dɔn : Cɛ bɛɛ kuntigi ye Krista de ye, muso kuntigi ye a cɛ ye, ani Krista kuntigi ye Ala ye.
4 Cɛ o cɛ bɛ Ala deli wali ka kiraya kɛ ka a kun datugulen to, o bɛ don a kuntigi gasi la.
5 Nka, muso o muso bɛ Ala deli wali ka kiraya kɛ a kunnankolon, o bɛ don a kuntigi gasi la ; katugu o ye iko ni a kun tun dilen don.
6 Muso min tɛ musɔrɔ siri, o ka a kunsigi tigɛ !
Nka ni maloyako don muso bolo a kunsigi ka tigɛ wali a kun ka di, a ka musɔrɔ siri !
7 Cɛ kɔni, o man kan ka a kun datugu : Ale ye Ala ja ni a dawula de ye, nka muso ye cɛ dawula ye.
8 Bawo, cɛ ma bɔ muso fari la, nka muso de bɔra cɛ fari la.
9 Ani cɛ ma da muso ye, nka muso de dara cɛ ye.
10 O de kosɔn, a bɛ mara min kɔnɔ, muso ka kan ka o taamasenɲɛ don a kun na, mɛlɛkɛw bonya kama.
11 O bɛɛ ni a ta, Matigi bolo, muso tɛ taa cɛ kɔ, cɛ tɛ taa muso kɔ.
12 Katugu ni muso bɔra cɛ fari la, cɛ bɛ bangin muso de fɛ, ani fɛn bɛɛ bɛ bɔ Ala de la.
13 Aw yɛrɛ ka a lajɛ :
A fɔ muso kunnankolon ka Ala deli kɛ, o bɛnnen bɛ ?
14 An dacogo yɛrɛ tɛ ka aw kalan a la wa, ko ka kunsigi bila, o ye cɛ ma yɛrɛlagosiko ye ?
15 Ka a sɔrɔ : O ye muso ma kunnawoloba ye, katugu kunsigi dira a ma iko jala.
16 Ayiwa, a bɛ mɔgɔ min kɔnɔ ka sɔsɔli kɛ nin ko la, o tɛ kɛ an fɛ yan, o tɛ kɛ Jamasenuw si kɔnɔ.
Matigi ka dumuni
17 O tɛmɛnnen kɔ, ne tɛ se ka aw tanu ka da a kan : Aw ka ɲɔgɔnlajɛw bɛ tiyɛnni min don aw kun, u tɛ o ɲɛ aw ye.
18 A fɔlɔ ye ko, a fɔra ne ye ko ni aw bɛ ɲɔgon dalajɛ, bɛnbaliya bɛ aw cɛ la, ani ne dalen bɛ a la ko tiyɛn dɔ bɛ o la.
19 A ka kan faraliw ka don aw ni ɲɔgɔn cɛ, walasa mɔgɔkisɛw ka dɔn aw cɛ la.
20 Aw ka ɲɔgɔn dalajɛw kɔni, o tɛ Matigi ka dumuni kɛli ye tugun.
21 Bawo, dumuni kɛtuma, bɛɛ kelen-kelen bɛ girin ka a yɛrɛ ka dumuni de ta, o cogo la, a bɛ kɛ ko kɔngɔ bɛ dɔ la, ka a sɔrɔ dɔ falen bɛ dɔlɔ la.
22 A fɔ so tɛ aw bolo dumuni ni minni kama ?
Wali aw bɛ Ala ka Jamasenu jaasi wa, ani aw bɛ a fɛ ka faantanw lamaloya wa ?
Ka mun fɔ aw ye ?
Ka aw tanu wa ?
Ayi, nin cogo la, ne tɛ aw tanu.
23 Ne kɔni, ne ye min sɔrɔ Matigi fɛ, ani ne ye min lase aw ma, o filɛ nin ye : Matigi Yezu donna bolo la su min na, A ye buuru ta, 24 ani a kɛlen kɔ ka barikadali kɛ, a ye o kari-kari ka a fɔ, ko : «Nin ye ne fari ye, min dira aw kosɔn, aw ka nin kɛ ka aw hakili to ne na.»
25 O cogo kelen na, surɔfana dunnen kɔ, a ye minnifilen ta, ka a fɔ, ko: «Nin minnifilen ye Jɛkura ye ne joli la, aw mana minni kɛ nin na tuma o tuma, aw ka o kɛ ka aw hakili to ne na.»
26 O la sa, aw mana buuru nin dun ni ka minni kɛ minnifilen nin na tuma o tuma, aw bɛ Matigi saya kofɔ, fo ka se a nali ma.
27 O de kosɔn, mɔgɔ o mɔgɔ mana Matigi ka buuru dun wali ka minni kɛ a ka minnifilen na, ka a sɔrɔ o ni a man kan, o tigi na a yɛrɛ se kunko ma Matigi Fari ni a joli ko la.
28 Bɛɛ kelen-kelen ka a yɛrɛ sɛgɛsɛgɛ sani a ka buuru nin dun ni ka minni kɛ minnifilen nin na.
29 Katugu mɔgɔ min bɛ dumuni kɛ ni ka minni kɛ ka a sɔrɔ a ma Matigi fari faranfasiya, o tigi bɛ kiri bin a yɛrɛ kan dumuni ni minni sen fɛ.
30 O de ye a to : Banabagatɔ ani nabara ka ca aw cɛ la, ani dɔw ta kɛra saya yɛrɛ ye.
31 Ni anw tun bɛ anw yɛrɛ sɛgɛsɛgɛ, anw kiri tun tɛna tigɛ.
32 Nka Matigi bɛ anw kiri ka anw kolo, walasa kiri kana bin anw ni diyɛn kan ɲɔgɔn fɛ.
33 O cogo la dun, ne balimaw, ni aw bɛ ɲɔgɔn dalajɛ dumuni kama, aw ka ɲɔgɔn makɔnɔ.
34 Kɔngɔ bɛ mɔgɔ min na, o ka dumuni kɛ a ka so, walasa aw kana ɲɔgɔn dalajɛ ni ka kiri wuli ka bin aw kan.
Fɛn min ye ko tɔw ye, ne na olu ɲɛnabɔ, ni ne sera aw bara tuma min na.
12
Hakili Senu ka danyew, Jamasenu nafa kama
1 Ne balimaw, ne tɛ a fɛ aw ka to kodɔnbaliya la Hakili ka danyew ko la.
2 Aw bɛ a dɔn ko : Aw tun tɛ Ala dɔn tuma min na, aw tun samalen bɛ waajibi la boli kumabaliw nɔ fɛ.
3 O de kosɔn, mɔgɔ si tɛ se ka a to Ala Hakili ka sira kan ka a fɔ, ko : « Yezu ka danga !» mɔgɔ si fana tɛ se ka a fɔ, ko : « Yezu ye Matigi ye » ni Hakili Senu sabu tɛ.
4 Danye sifaya ka ca, nka Hakili ye kelen de ye.
5 Magan sifaya ka ca, nka Matigi ye kelen de ye.
6 Baara kɛtaw sifaya ka ca, nka Ala ye kelen ye, ale min bɛ ko bɛɛ latigɛ bɛɛ ye.
7 Mɔgɔw kelen-kelen ye Hakili ka danye dɔ sɔrɔ min bɛ da kɛnɛ kan, jama bɛɛ nafa kama.
8 A dira dɔ ma, Hakili barika la, ka kuma ni Ala ka hakilimaya ye ; a dira dɔwɛrɛ ma Hakili kelen nin fɛ, ka kuma ni Ala ka dɔnniya ye.
9 O Hakili kelen sabu fɛ, dɔ bɛ dannaya danye tigiya kɛ ; dɔwɛrɛ bɛ banabagatɔw kɛnɛyali se sɔrɔ Hakili kelen nin sabu fana fɛ. 10 Dɔ ta ye kabakow kɛli ye, dɔwɛrɛ ta ye kiraya kɛli ye ; dɔwɛrɛ bɛ se ka Hakili ka ko ani Sitanɛ ka kow faranfasi ka bɔ ɲɔgɔn na. Dɔ bɛ danye sɔrɔ ka kan yelekew sifayaw bɛɛ fɔ, ani dɔwɛrɛ ta ye olu kɔrɔ fɔli danye ye.
11 Nka nin baara ninnu bɛɛ kɛbaga ye Hakili kelen pe de ye : Ale de bɛ a ka danyew di bɛɛ kelen-kelen ma, a yɛrɛ sago la.
Farikolo kelen pe, sigida caman
12 Ɔwɔ a bɛ iko farikolo cogo : An farikolo ye kelen pe de ye, nka a sigidaw ka ca. Nka farikolo sigidaw ni u caya bɛɛ, u jɛlen bɛ ka kɛ farikolo kelen pe de ye. A bɛ o cogo kelen na Krista la.
13 An bɛɛ lajɛlen, Zifuw fara Gɛrɛsikaw kan, jɔnw fara hɔrɔnw kan, anw bɛɛ batizera Hakili kelen de la ka kɛ farikolo kelen pe de ye. Anw bɛɛ laminna Hakili kelen pe de fɛ.
14 Farikolo dilalen bɛ ni sigida caman ye : A dilalen tɛ ni sigida kelen ye.
15 Sen mana a fɔ cogo o cogo, ko : “Ne tɛ bolo ye ; o de kosɔn ne tɛ farikolo sigida dɔ ye”, o na se ka a bɔ farikolo taya la wa ?
16 Tulo mana a fɔ cogo o cogo, ko : “Ne tɛ ɲɛkisɛ ye ; o de kosɔn, ne tɛ farikolo sigida dɔ ye”, o na se ka a bɔ farikolo taya la wa ?
17 Ni farikolo bɛɛ tun ye ɲɛkisɛ ye, mɔgɔ tun na se ka mɛnni kɛ cogo di ?
Ni farikolo bɛɛ tun ye tulo ye, mɔgɔ tun na se ka fɛnw suma minɛ cogo di ?
18 Nka, Ala ye sigida sifaya caman bila farikolo la a yɛrɛ sago la.
19 Ni sigida kelen pe tun don, o kelen pe tun na kɛ farikolo ye cogo di ?
20 O la sa, sigidaw ka ca, nka farikolo ye kelen pe ye ;
21 ɲɛkisɛ tɛ se ka a fɔ bolo ye, ko : “Ne mago tɛ i la” ; kunkolo tɛ se ka a fɔ senw ye, ko : “Ne mago tɛ aw la”.
22 Ka tɛmɛn o kan, farikolo sigida minnu ka dɔgɔ tɔw kɔrɔ, ɲɛci bɛ olu la.
23 Anw bɛ miiri ko sigida minnu ni bonya man kan, anw bɛ bonya da olu yɛrɛ de kan : Minnu ye maloyayɔrɔw ye, anw bɛ olu sutara ka tɛmɛn tɔw kan.
24 Sigida minnu tɛ maloyayɔrɔw ye, a kun tɛ ka olu sutara.
Ala ye farikolo dilacogo kɛ o de ye : Yɔrɔ min mago bɛ tangali la ka tɛmɛn tɔw kan, tanga ka da o kan ka tɛmɛn tɔw kan. 25 Ala kɔni sago kɛra ko farikolo sigidaw kana fara ka bɔ ɲɔgɔn na, nka, ko a sigidaw bɛɛ ka ɲɔgɔn doni ta.
26 Ni farikolo sigida dɔ bɛ tɔɔrɔ la, a sigida tɔw bɛɛ bɛ dɔ ta o ka tɔɔrɔ la.
Ni bonya dara farikolo sigida dɔ kan, a sigida tɔw bɛɛ bɛ sɛwa o la.
27 Aw ye Krista farikolo de ye, ani aw kelen-kelen ye o farikolo sigida dɔ de ye, bɛɛ ni a jɔyɔrɔ.
28 Ala ye jɔyɔrɔ di mɔgɔw ma Jamasenu kɔnɔ o cogo de la : Fɔlɔw ye cidenw ye ; filananw ye kiraw ye, sabananw ye karamɔgɔw ye ; o kɔ, dɔw bɛ kabakow kɛ, dɔw ye se sɔrɔ ka banabagatɔw kɛnɛya, dɔw bilara ka u balimaw dɛmɛn wali ka sira don u kɔrɔ, dɔw bɛ kan yelekew fɔ.
29 Bɛɛ kɔni tɛ ciden ye, bɛɛ tɛ kira ye wali karamɔgɔ ye, bɛɛ tɛ se sɔrɔ ka kabako kɛ, 30 ka banabagatɔw kɛnɛya, ka kan yeleke fɔ wali ka olu kɔrɔ fɔ.
31 O bɛɛ ni a ta, aw ka Ala ka danyew bɛɛ la ɲumanw de ɲini.
O la sa, sira min bɛ tɔw bɛɛ ni san cɛ, ne bɛna o jira aw la.
13
1 Hali ni ne sera ka mɔgɔw ka kan fɔtaw ani mɛlɛkɛw ka kan fɔtaw bɛɛ fɔ, ni kanuya tɛ ne na, ne tɛ foyi ye ntanan kɔ min bɛ ka mankan bɔ ; ne tɛ foyi ye nsiranɛgɛtɛgɛrɛ kɔ min fɔkanba bɛ.
2 Hali ni ne kɛra kira ye, ni ka gundokow bɛɛ dɔn, ka Ala dɔn dɔncogo bɛɛ la, ka danna dafalen sɔrɔ fo ka se ka kuluw wuli ka bɔ u nɔ na, ni kanuya tɛ ne na, ne tɛ foyi ye.
3 Hali ni ne ye ne balofɛnw bɛɛ tila-tila kɔngɔtɔw cɛ, ka ne farikolo di a ka jeni, ni kanuya tɛ ne na, o walew si tɛ fɛn ɲɛ ne ma.
4 Kanuya bɛ muɲu, a bɛ magoɲɛni kɛ, a tɛ ɲɛngoya kɛ, a tɛ waso, a tɛ kuncɛbaya kɛ, 5 a tɛ ko bɛnbali si kɛ, a tɛ a yɛrɛ nafa ɲini, a tɛ funun, a tɛ mɔgɔ dimi mara, 6 a tɛ a ɲagali kojugu la, nka a bɛ sɛwa tiyɛn de ko la, 7 a bɛ ko bɛɛ kun, a bɛ da ko bɛɛ la, a jigi bɛ ko bɛɛ kan, a sabalilen bɛ ko bɛɛ la.
8 Kanuya tɛna ban abada.
Don dɔ, kirayawalew na dabila ; kan caman fɔli na ban ; dɔnniya min bɛ an na 9 o ye tɔ-ka-a-jɛ ye ; an ka kirayawalew fana ye tɔ-ka-a-jɛ ye.
10 Ni kow dafatuma sera, tɔ-ka-a-jɛ-kow na silasa.
11 Ka ne to denmisɛnya la, ne tun bɛ kuma iko denmisɛn, ka kow jate minɛ iko denmisɛn.
Bi, ka a masɔrɔ ne kɛra mɔgɔɲɛnatigɛ ye, ne ye denmisɛnyakow bɛɛ fili ne kɔ fɛ.
12 Sisan, an ɲɛ bɛ ko la nka dungaren lafilɛli don, a ma jɛya ; don kofɔlen nin na, an na yeli kɛ ɲɛ ni ɲɛ.
Sisan, ne ka dɔnniya ye tɔ-ka-a-jɛ ye, don kofɔlen nin na, ne na dɔnni kɛ sɛbɛ la, iko Ala bɛ ne dɔn cogo min.
13 Bi, dannaya ni jigiya ani kanuya bɛ senna, nka, o ko saba la, min ka bon ni tɔw ye, o ye kanuya de ye.
14
Kiraya ni kan yelekew danyew
1 Aw ka sama kanuya nɔ fɛ ; aw ka Hakili ka danyew nege minɛ, janko kiraya danye.
2 Bawo, mɔgɔ min bɛ kan yelekew fɔ, o tɛ kuma mɔgɔw ye, nka o bɛ kuma Ala de ye.
Mɔgɔ si tɛ a faamu, a dusukun bɛ gundolakow de lakali.
3 Mɔgɔ min bɛ kiraya kɛ, o bɛ kuma mɔgɔw de ye : A bɛ mɔgɔw lasabati, ka laadili kɛ, ka dusuw lamin.
4 Mɔgɔ min bɛ kan yeleke fɔ, o bɛ a yɛrɛkun de lasabati, nka min bɛ kiraya kɛ, o tigi bɛ jamasenu de lasabati.
5 Ne bɛ a ŋaniya aw bɛɛ ka kan yeleke fɔ, nka ne bɛ fɛn min fisaya, o ye ko aw ka kiraya kɛ.
Mɔgɔ min bɛ kiraya kɛ, o bɛ kan yeleke fɔbaga ni san cɛ, fo ni o tigi ye a ka kan yeleke kɔrɔ fɔ, walasa ka jamasenu lasabati.
6 Ne balimaw, a ka kɛ sisan ko ne nana aw bara ani ka kan yeleke fɔ aw ye, ne na mun ɲɛ aw ye, ni ne ka kuma tɛ gundolakow wali dɔnniya, wali kiraya, wali kalan dɔ lase aw ma ?
7 Fɔlifɛnw fana ka ko bɛ o cogo de la, iko file wali nkɔni : « Ni u tɛ kan faranfasilenw fɔ, min bɛ fɔ file la wali nkɔni na, o na dɔn cogo di ? »
8 Ani ni burufiyɛta tɛ kan jɛlen fɔ, Jɔnni na a labɛn kɛlɛ kama ?
9 O cogo la, aw fana, ni aw da tɛ kuma faamutaw fɔ, aw bɛ min fɔ, o na faamu cogo di ?
Aw ta na kɛ kumafu ye.
10 Kumakan sifaya minnu bɛ diyɛn na, ne tɛ jate kelen dɔn olu la, nka u si kelen tɛ ni kɔrɔ tɛ min na.
11 O la, ni ne tɛ kumakan dɔ kɔrɔ dɔn, ne na kɛ kodɔnbali ye o kumakan fɔbaga bolo, ani o kumakan fɔbaga na kɛ kodɔnbali ye ne fana bolo.
12 O cogo kelen na, aw fana, ka a masɔrɔ Hakili ka danyew negeba bɛ aw la, aw ka a ɲini olu ka wara aw la, nka o ka kɛ jamasenu lasabatili kama.
13 O de kosɔn, mɔgɔ min bɛ kan yeleke fɔ, o ka kan ka Ala deli walasa kanw kɔrɔ fɔli se ka di a ma.
14 Ni ne bɛ Ala deli kan yeleke la, ne dusukun bɛ Ala deli, nka ne hakili tɛ foyi kɛ o la.
15 Mun dun ka kɛ sa ?
Ne na Ala deli ni ne dusukun ye, nka ne na Ala deli fana ni ne hakili ye.
Ne na dɔnkili da ni ne dusukun ye, nka ne na dɔnkili da fana ni ne hakili ye.
16 Katugu ni i bɛ barikadali Hakili ka kan na, mɔgɔ min bɛ jama na min tɛ kan nin mɛn, o na se cogo di ka « Amiina !»
da i ka barikadali kan, ka a masɔrɔ i bɛ ka min fɔ, a tɛ o dɔn?
17 I ka barikadali kɔni, o ka ɲi haali, nka o tɛ mɔgɔ wɛrɛ lasabati.
18 Ala barika la, ne bɛ kan yeleke fɔ ka tɛmɛn aw bɛɛ kan ; 19 nka ɲɔgɔnlajɛyɔrɔ la, ne ka kumakan faamuta duuru fɔ mɔgɔw kalanni kama, ne bɛ o fisaya ni kanyeleke kumakan ba tan fɔli ye.
20 Ne balimaw, faamuyali la, aw kana kɛ denmisɛnw ye ; juguya ko la, ɔwɔ, aw ka kɛ denmisɛnninw ye, nka faamuyali la, aw ka kɛ mɔgɔɲɛnatigɛw ye.
21 A sɛbɛnnen bɛ Jɛ sigikan na, ko : « Ne na kuma nin jama fɛ kan wɛrɛ fɔbagaw da la, dunanw da fɛ kɔni, nka hali o la, u tɛna ne lamɛn. » Matigi ko ten !
22 O dun na, kan yeleke tɛ taamasenɲɛ ye dannatigiw bolo, nka dannabaliw bolo taamasenɲɛ don ; kiraya kɔni, o tɛ taamasenɲɛ ye dannabaliw bolo, nka taamasenɲɛ don dannatigiw bolo.
23 Ni a kɛra ko jamasenu bɛɛ bɛ dalajɛ ani ko mɔgɔw bɛɛ bɛ kan yeleke fɔ, lamɛnbagaw wali mɔgɔ minnu tɛ dannatigiw ye fɔlɔ, olu mana don, olu tɛna a fɔ ko fa de bɛ aw la wa ?
24 Nka, ni a kɛra ko mɔgɔw bɛɛ bɛ kiraya kɛ, mɔgɔ min tɛ dannatigi ye fɔlɔ wali lamɛnbaga gansan min bɛ don, o bɛ a faamu ko mɔgɔw bɛɛ dalajɛlen bɛ ka ale kɔrɔfɔ ani ka ale jalaki.
25 A dusukunnagundow dara kɛnɛ kan, a na a bin dugu ma ka Ala bato, ni ka a fɔ ko Ala bɛ aw cɛ la tiyɛn na.
26 Ne balimaw, o tuma, mun ka kan ka kɛ sa ?
Ni aw ye aw dalajɛ, aw bɛɛ kelen-kelen bɛ se ka dɔnkili dɔ da, ka kalan wali gundolako dɔ lakali, ka kan yeleke fɔ wali ka u kɔrɔ jira, ko bɛɛ ka kɛ ɲɔgɔn lasabatili kama.
27 Ni kan yeleke de bɛ fɔ, o kana tɛmɛn mɔgɔ fila wali saba kan, wa u ka a bɔ ɲɔgɔn kɔrɔ ; ani mɔgɔ dɔ ka u kumakanw kɔrɔ fɔ.
28 Nka ni kumakanw kɔrɔ fɔbaga tɛ yen, an balima ka a dade ɲɔgɔnlajɛyɔrɔ la, a ka kuma a yɛrɛ kɔnɔ a ni Ala cɛ.
29 Fɛn min kɔni ye kiraya kɛli ye, mɔgɔ fila wali saba ka kuma ta, ani mɔgɔ tɔw ka o tigiw ka kumaw sɛgɛsɛgɛ.
30 Jama cɛ la, ni gundomajira kɛra mɔgɔwɛrɛ ye, mɔgɔ min bɛ ka kuma, o tigi ka a makun.
31 Aw bɛɛ bɛ se ka kiraya kɛ, nka o ka kɛ kelen-kelen, walasa bɛɛ ka kalan ani bɛɛ dusu ka lamin.
32 Se bɛ kira bolo a ka kiraya Hakili kan.
33 Bawo, Ala tɛ ɲagamini Ala ye, nka bɛn Ala don. 34 Iko a bɛ kɛ cogo min dannatigiw ka jɛkulu bɛɛ la, musow ka u dade ɲɔgɔnlajɛyɔrɔw la, labilali tɛ u bolo ka kuma ; u kololen ka kan ka to, iko Jɛ sigikan bɛ a fɔ cogo min.
35 Ni u sago bɛ ka kalan yɔrɔ dɔ faranfasi dɔn, u ka u cɛw ɲininka so. A bɛnnen tɛ muso ka kuma ɲɔgɔnlajɛyɔrɔw la.
36 A fɔ : Ala ka kuma bɔra aw de bara ?
A lasera aw dɔrɔn de ma wa ?
37 Ni a bɛ mɔgɔ min kɔnɔ ko ale ye kira ye wali ko Hakili ka danye dɔ bɛ ale la, ne bɛ ka fɛn min sɛbɛn ka ci aw ma, a ka o jate Matigi ka cikan ye.
38 Ni mɔgɔ min ma sɔn o ma, o bɛ a jira ko Ala ma sɔn o tigi la.
39 O cogo la, ne balimaw, aw ka kiraya danye nege minɛ, ani aw kana kan yeleke fɔli bali.
40 Nka ko bɛɛ ka kɛ cogo bɛnnen na ani a sira fɛ.
15
Krista sara ka kunun ka bɔ suw cɛ la
1 Ne balimaw, ne ye Kibaroduman min lakali aw ye, ne bɛ aw hakili lajigin o la. Aw sɔnna Kibaroduman nin na, ani aw banbannen bɛ o kan. 2 A na aw kisi, ni aw ye a mara iko ne ye a lakali aw ye cogo min ; ni o tɛ, aw kɛra dannatigiw ye fu.
3 Ne ye kalan min sɔrɔ, ne fɔlɔla ka o de lase aw ma : Krista sara an ka hakɛw kosɔn, iko Sɛbɛnw bɛ a fɔ cogo min. 4 A su donna kaburu la, a wulila ka jɔ o tile sabanan don, iko Sɛbɛnw bɛ a fɔ cogo min. 5 A yera Kɛfasi ni ciden tan ni fila fɛ.
6 O kɔ, a yera balimaw kuluba fɛ, minnu tun ka ca mɔgɔ kɛmɛ duuru ye ; olu fanba bɛ balo la hali sa, nka u dɔw sara.
7 O kɔ, a yera Zaki fɛ, ani cidenw bɛɛ fɛ.
8 Olu bɛɛ kɔ, a yera ne fana fɛ, ne min ye kɔnɔsebaliden banginnen ye.
9 Ne kɔni, ne ye ciden bɛɛ la dɔgɔmannin de ye ; hali ne man kan ka wele yɛrɛ ko ciden, katugu ne ye Ala ka jamasenu nimatɔɔrɔ.
10 Nka, ne ye fɛn min ye, ne ye o ye Ala ka dɛmɛnni de sabu fɛ, ani Ala ye ne lawasa ni dɛmɛnni min ye, o ma kɛ gansan ye.
Ne ye sɛgɛn da ne yɛrɛ kan ka tɛmɛn tɔw bɛɛ kan ; o ma bɔ ne yɛrɛ la, nka Ala ka dɛmɛnni min dira ne ma, o bɔra o de la.
11 Kuma lasurunya la, a kɛra ne ye wo, a kɛra tɔw ye wo, anw bɛ fɛn min welewele da, o ye o ye ani aw dara o de la.
12 Ayiwa, ni a welewele bɛ da, ko : « Krista wulila ka bɔ suw cɛ la, aw ka mɔgɔ dɔw bɛ se ka a fɔ cogo di ko suw tɛna wuli ? »
13 Ni mɔgɔ salenw tɛ wuli ka bɔ suw cɛ la, Krista fana ma wuli.
14 Ni Krista dun ma wuli, anw ka weleweledali ye fu ye, ani aw ka dannaya fana ye fu ye.
15 O tuma, ni o ye a sɔrɔ tiyɛn na ko suw tɛ wuli, anw kɛra Ala seerejuguw ye, bawo, anw ye seerejuguya kɛ, ka a fɔ ka a jɛya ko Ala ye Krista lawuli ka a sɔrɔ a ma o lawuli.
16 Ni suw tɛ wuli, Krista fana ma wuli.
17 Ni Krista dun ma wuli, aw ka danna kun tɛ foyi kan, aw ma tila ka bɔ aw ka hakɛw la.
18 Ani fana, mɔgɔ minnu sara ka u ni Krista bolo to ɲɔgɔn bolo, olu ye mɔgɔ tununnenw ye.
19 Ni o ye a sɔrɔ anw ye anw jigi da Krista kan diyɛnsosigi nin dɔrɔn de kama, anw ye mɔgɔw bɛɛ la makaritɔw ye.
20 Nka, a tɛ o cogo la fewu ! Krista wulila ka bɔ suw cɛ la, walasa ka kɛ suw la wulilen fɔlɔ ye.
21 Bawo, ka a masɔrɔ saya nana mɔgɔ kelen sabu fɛ, aw wulili bɛ na mɔgɔ kelen fana sabu fɛ ten.
22 Iko mɔgɔw bɛɛ bɛ sa Adama sabu fɛ cogo min, u bɛɛ bɛna balo kokura Krista sabu fɛ ten ;
23 nka, bɛɛ kelen-kelen ni a ta waati : Fɔlɔ, Krista ; o kɔ, mɔgɔ minnu na sɔrɔ Krista ta ye a kɔsegindon.
24 O tuma na, ko bɛɛ bɛna dagun, Krista mana Masaya lasegin Fa Ala ma, a kɛlen kɔ ka kuntigiyaw ni fangatigiw bɛɛ silatunun.
25 Ale de ka kan ka masaya kɛ, fo a ka a juguw bɛɛ bila a sen kɔrɔ ;
26 ani jugu laban, a na min silatunun, o ye saya de ye.
27 Katugu a sɛbɛnnen bɛ : « Ala ye fɛn bɛɛ bila a sen kɔrɔ. »
Nka ni Krista ko : « Fɛn bɛɛ ladonna ne ka se kɔrɔ », a jɛlen don ko : Ala min ye fɛn bɛɛ bila Krista ka se kɔrɔ, o sen tɛ a la.
28 Ani fɛn bɛɛ mana bila Krista ka se kɔrɔ tuma min na, o tuma, fɛn bɛɛ bilabaga Den ka se kɔrɔ, Den yɛrɛ na don o ka se kɔrɔ, walasa Ala ka kotigiya dafalen ka ye kow bɛɛ la.
29 Ni a tun tɛ ten, mɔgɔ minnu bɛ batɛmu sɔrɔ suw nɔ na, olu ta tun na kɛ nafa jumɛn ye ?
Ni suw kɔni tɛ wuli, mun na u bɛ batɛmu sɔrɔ olu nɔ na ?
30 Ani anw yɛrɛ, mun na tuma bɛɛ anw bɛ anw yɛrɛ bila farati la ?
31 Ɔwɔ, ne balimaw, a jɛlen bɛ cogo min ko aw ye ne wasokun ye an Matigi Yezu Krista la, o cogo kelen na, ne bɛ saya sira kan don o don.
32 Ni o tun ye a sɔrɔ ne ye waraw kɛlɛ Efɛzi dugu kɔnɔ, diyɛn nin mɔgɔya dɔrɔn kosɔn, o tun na mun ɲɛ ne ye ?
Ni suw tɛ wuli : « Anw ka dumuni kɛ ni ka minni kɛ katugu anw na sa sini. »
33 Aw kana aw yɛrɛ lafili : « Jɛjuguw bɛ jogo ɲumanw tiyɛn. »
34 Aw ka hakili sɔrɔ ten sa ka hakɛ dabila !
Bawo, dɔw bɛ aw cɛ la minnu bɛ ka balo Ala dɔnbaliya la, ne bɛ ka aw maloyako de fɔ.
Suw na wuli ni farikolo min ye
35 Nka, a na fɔ ko suw bɛna wuli cogo di?
U bɛna segin ni farikolo jumɛn ye?
36 Hakilintan o!
E kɔni, i bɛ sikisɛ min dan, o tɛ balo ni a ma sa fɔlɔ.
37 Ani i bɛ sikisɛ min dan, o tɛ sun bɔta ye, nka sikisɛ gansan dɔrɔn, alikama kisɛ wali fɛnwɛrɛ kisɛ.
38 O kɔ, Ala bɛ farikolo dɔ di sikisɛ ma, ka bɛn a yɛrɛ sago ma, wa sikisɛ bɛɛ kelen-kelen ni a danmana farikolo don.
39 Nimafɛn si ni si fari tɛ kelen ye ; mɔgɔw ni u fari don, baganw ni u ta, kɔnɔw ni u ta, jɛgɛw ni u ta.
40 Sankololafɛnw farikolo bɛ yen ani dugukolokanfɛnw farikolo fana bɛ yen, nka fariw manamanacogo tɛ kelen ye.
41 Tile manamanacogo ye dɔ ye, kalo manamanacogo ye dɔ ye, dolow manamanacogo ye dɔ ye, hali dolo dɔ manamanacogo bɛ o ni dolowɛrɛ danfara.
42 Suw kununniko fana bɛ o cogo la : Fari tolita bɛ don dugukolo la, nka a bɛ wuli ni tolibaliya ye ; 43 a fɛnfulama bɛ don dugukolo la, a bɛ wuli ni dawula ye ; a barikantan bɛ don dugukolo la, a bɛ wuli ni barikaba ye ; 44 a fari bɔgɔlama bɛ don dugukolo la, a bɛ wuli ni Ala Hakili fari ye.
Fari bɔgɔlama bɛ yen ; Ala Hakili fari fana bɛ yen.
45 O de ye a to a sɛbɛnnen bɛ, ko : « Mɔgɔ fɔlɔ Adama jɔra a bɔgɔlama, ani ni donna a la ka balo », Adama kɔsa jɔlen bɛ Ala Hakili la ani ale de bɛ labaloli kɛ.
46 Ala Hakili ye min jɔlan ye, o tɛ fɔlɔ ye, nka bɔgɔlama ; o kɔ Ala Hakili ye min jɔlan ye.
47 Mɔgɔ fɔlɔ, min fari bɔra bɔgɔ la, o ye dugukolokanfɛn ye. Mɔgɔ filanan kɔni, ale bɛ bɔ san fɛ.
48 Mɔgɔ min bɔra bɔgɔ la, o kɛra cogo min, dugukolokanmɔgɔw fana bɛ ten ; mɔgɔ min bɔra san fɛ, o bɛ cogo min, sanfɛmɔgɔw fana na kɛ ten.
49 Mɔgɔ min bɔra bɔgɔ la, an kɛra o bɔɲɔgɔnko ye cogo min, an na kɛ sanfɛta fana bɔɲɔgɔnko ye ten.
50 Ne balimaw, ne bɛ min fɔ, o filɛ nin ye, ko : “Farisogo ni joli tɛ se ka Ala ka Masaya sɔrɔ ciyɛn ye, ani fɛn tolita fana tɛ se ka tolibaliya sɔrɔ ciyɛn ye.
51 A filɛ : Ne na gundo dɔ dayɛlɛ aw ye.
An bɛɛ tɛna sa, nka an bɛɛ bɛna bayɛlɛma 52 yɔrɔnin kelen na, ɲɛkɔmiko kelen, diyɛnlaban burufiyɛkan na.
Bawo, buru na fiyɛ, suw na lawuli ni tolibaliya fari ye, ani anw na bayɛlɛma.
53 Waajibi kɔni don fari tolita nin ka tolibaliya sɔrɔ, ani ko fari sata nin ka sabaliya sɔrɔ.
54 Ni fari tolita ye tolibaliya sɔrɔ tuma min na, ani ni fari sata ye sabaliya sɔrɔ, o tuma, Kitabu Senu ka kuma na dagun, ko : “Se kɛra saya la ka a silatunun.
55 Saya o, e se bɛ min ?
Saya o ! E baga bɛ min ?»
56 Saya baga kɔni ye hakɛ de ye, ani hakɛ fanga bɛ bɔ Jɛ sigikan na.
57 An ka barika da Ala ye, ale min bɛ se di an ma, an Matigi Yezu Krista sabu la.
58 O la sa, ne balima mandiw, aw ka aw kologɛlɛya, aw ka to kan kelen kan tuma bɛɛ, aw ka taa ɲɛ don o don Matigi ka baara la ; ka aw sigilen to a kan, ko : Ka aw ni Matigi bolo to ɲɔgɔn bolo, aw ka sɛgɛn tɛna kɛ fu ye.
16
1 Mɔgɔsenuw dɛmɛnni bolomafara ko la, ne ye o kɛ cogo min Galasi jamana jamasenu ye, aw fana, aw na o ɲɔgɔn kɛ.
2 Dɔgɔkun o dɔgɔkun, don fɔlɔ, bɛɛ kelen-kelen sera ka a bolo latɛmɛn fɛn min kan, o tigi na o bila kɛrɛ fɛ a ka so, walasa ne nali kana makɔnɔ bolomafara bɔ la.
3 Ni ne sera aw bara tuma min na, aw kɛlen mana kɛ ka mɔgɔ minnu latɔmɔ, ne na sɛbɛn da olu kan ka taa ni aw ka fɛn dilenw ye Zerusalɛmu ; 4 ani ni a bɛnnen bɛ ne yɛrɛ ka taa, olu na taa ne fɛ.
5 Ne na taa aw yɔrɔ, ne tɛmɛnnen kɔ Maseduwani jamana fɛ ; bawo, ne na tɛmɛn dɔrɔn o jamana fɛ.
6 A dɔ rɔ, ne na waati kɛ aw fɛ yen wali ne na nɛnɛ waati yɛrɛ bɛɛ kɛ yen, walasa aw ka dɛmɛn don ne na ne ka tɛmɛn ni ne ka taama ye.
7 Nin sen nin, ne tɛ a fɛ an ka ɲɔgɔnyeli ka kɛ tɛmɛnsenna ko ye ; ne kɔni jigi bɛ a kan ka waati damadɔ kɛ aw fɛ, ni Matigi sɔnna.
8 Nka ne na to Efɛzi dugu la fo Pantikɔti ka se.
9 Bawo, ne ka baara yiriwali sira dɔ dayɛlɛla ni barika ye yen, nka juguw fana ka ca.
10 Ni Timote sera aw fɛ yen, aw ka aw kɔlɔsi, walasa siran si kana kɛ a la aw cɛ la ; katugu Matigi ka baarakɛla don iko ne yɛrɛ.
11 Ayiwa mɔgɔ si kana a jaasi.
Aw ka a dɛmɛn walasa a ka se ka kɔsegin hɛra la ne yɔrɔ, katugu ne bɛ ka ale ni anw balimaw makɔnɔ.
12 An balima Apɔlɔsi kɔni, ne ye o lakisɛya kosɛbɛ ko a ni balimaw ka taa aw bara ; nka a tɛ a fɛ cogo si la ka taa sisan ; a na taa ni a bɛnna a ma tuma min na.
13 Aw labɛnnen ka to, aw banbannen ka to dannaya la, aw ka kisɛya, aw kolo ka gɛlɛya, 14 aw ka ko bɛɛ kɛ ni kanuya ye.
15 Ne balimaw, laadilikan dɔ filɛ nin ye tugun : Aw ye a dɔn ko Sefanasi ni a ka denbaya de kɛra Akayi jamana dannatigi fɔlɔw ye ; u ye u magan dannatigiw ye.
16 Aw ka o ɲɔgɔn mɔgɔsɛbɛw sago kɛ, ani mɔgɔ o mɔgɔ bɛ a niyɔrɔ ta u ka baara ni u ka sɛgɛn na, aw ka o fana sago kɛ.
17 Sefanasi ni Fɔritunatusi ani Akayikusi nali diyara ne ye ; olu ye aw nɔnabila ka ne dɛmɛn ; 18 bawo, u ye ne ni aw hakili sigi.
Aw ka o ɲɔgɔn mɔgɔw waleɲumadɔn.
19 Foli bɛ aw ye kosɛbɛ Matigi la ka bɔ Akilasi ni Pirisika yɔrɔ, ani jamasenu yɔrɔ min bɛ dalajɛ u bara.
20 Ne balimaw bɛɛ lajɛlen bɛ aw fo.
Aw ka ɲɔgɔn fo ka aw tin to ɲɔgɔn na.
21 Nin folikan ye ne Pɔli yɛrɛ de bolonɔ ye.
22 Ni mɔgɔ min tɛ Matigi kanu, danga ka bin o tigi kan !
Marana ta (O kɔrɔ ye : An Matigi, na !)
23 Matigi Yezu ka mandiya ka kɛ aw fɛ !
24 Ne bɛ aw bɛɛ kanu Yezu Krista la.
KƆLƆSIKAW
1
Foliw
1 Ne Pɔli, Krista Yezu ka ciden Ala sago sabu fɛ, ne ni ne balimakɛ Timote, 2 an bɛ nin sɛbɛn ci aw ma, aw minnu ye mɔgɔsenuw ye Kɔlɔsi dugu kɔnɔ, balima kantigiw Krista la; mandiya ni hɛra ka kɛ aw ye ka bɔ an fa Ala yɔrɔ.
Barikadali
3 An bɛ barika da Ala ye, an Matigi Yezu Krista Fa, ka an to aladeli la aw ye, su fara tile kan. 4 Bawo dannaya min bɛ aw la Krista la, ani aw bɛ dannatigiw bɛɛ kanu ni kanuya min ye, 5 ka aw jigi dalen to aw ɲɛsigi kan arijana la, an ye olu kibaro mɛn.
O jigiya kofɔra aw ye tiyɛn kuma fɛ, ni o ye Kibaroduman ye, 6 min lasera aw ma. O Kibaroduman kelen bɛ ka jiidi ni ka taa ɲɛ diyɛn mumɛ kɔnɔ iko a bɛ ka kɛ cogo min aw fana bara, kabini don min na aw ye Ala ka ɲumanya lakodɔn ani ka a faamu tiyɛn kan.
7 Epafarasi, an jɛɲɔgɔn sɛbɛ baara la, ale de ye aw kalan; a ye anw jɔyɔrɔ fa kantigiya la, ka bɛn Krista ka maganna baarakɛcogo ma. 8 Hakili Senu ye kanuya min bila aw dusu la, a ye o lakali an ye.
9 O de kosɔn, kabini anw fana ye o kibarow mɛn, an bɛ ka Ala deli aw ye sanga ni waati bɛɛ. An bɛ a ɲini Ala fɛ a ka aw lawasa a sago dɔnniya sɛbɛ la, hakilimaya ani sanfɛkow faamuyali fɛ.
10 O cogo la, aw balocogo na kɛ Matigi ma bonya ye ani ka diya a ye tuma bɛɛ. Aw na ɲuman sifaya bɛɛ kɛ, ka yiriwa ani ka taa ɲɛ fɛ Ala dɔnniya la.
11 A ka sebagaya kologirinya bɛna barikaba don aw la ani ka aw kɛ kolabanmɔgɔw ani muɲubagaw ye nisɔndiya la. Aw nisɔndiyalenba 12 ka barika da Ala ye, min ye se di aw ma, aw ka aw niyɔrɔ sɔrɔ dannatigiw faciyɛn na, yeelen cɛ la.
13 Ale de ye an bɔ dibi fanga bolo ka an ladon a Den mandi ka Masaya mara kɔnɔ. 14 O Den mandi sabu fɛ, an ye kunmabɔli ani an ka hakɛw yafali sɔrɔ.
15 Den nin ye Ala yebali ja de ye, woloden fɔlɔ don min bɛ dafɛnw bɛɛ ni san cɛ, 16 katugu ale ye fɛndalenw bɛɛ sabu de ye sankolo la ani dugukolo kan, fɛn yetaw ani fɛn yebaliw, Masayaw ani Matigiyaw, fangaw ani setigiyaw. Fɛn bɛɛ dara ale de fɛ ani ale de kosɔn.
17 Ale bɛ fɛn bɛɛ ɲɛ, ani fɛn bɛɛ bɛ ale la.
18 Farikolo kunkolo don, Jamasenu kunkolo. Ale de ye daminɛ ye, wolodenfɔlɔ don min kununna ka bɔ suw cɛ la. O sira fɛ, jɔyɔrɔ fɔlɔ bɛ a bolo ko bɛɛ la.
19 Katugu Ala sago kɛra ko Alaya dafalen ka sɔrɔ Krista la, 20 ani ko bɛn ka sigi ale Ala ni fɛn bɛɛ cɛ dugukolo kan ani sankolow la, Krista joli bɔnni fɛ kuruwa kan.
Kɔlɔsikaw nidonni kisili la
21 Aw minnu tun ye dunanw ani juguw ye, aw miiri ni aw kɛwale fɛ, 22 a filɛ sa ko : Ala ye aw ni a yɛrɛ cɛ bɛn a Den saya fɛ mɔgɔya fari la, walasa ka aw senuyalen lajɔ a ɲɛ kɔrɔ, aw jalakintan ani aw jalakibali.
23 Nka dannaya fɛ, aw banbannen ni aw basigilen ka kan ka to. Ne Pɔli kɛra Kibaroduman maganna ye, aw ye Kibaroduman min mɛn, ani min weleweledara dafɛnw bɛɛ ye sankolo jukɔrɔ; jigiya min bɛ o Kibaroduman la, aw kana aw jɛngɛn ni ka aw kun bɔ o jigiya kan.
24 Ne bɛ tɔɔrɔw minnu muɲu aw kosɔn, o ye ne nisɔndiyako ye. Tɔ min bɛ Krista ka tɔɔrɔw la, ne kɔni bɛ o dafa ne yɛrɛ farisogo la, ale farikolo kosɔn, min ye Jamasenu ye.
25 Ne de kɛra o Jamasenu ka maganna ye, ka da ci kan Ala ye min bila ne kan : Ka Ala ka Kuma lase aw ma ka a dafa. 26 Kuma nin kun bɛ gundo kan, gundo min dogolen tun tora siyaw bɛɛ la san ni san, nka min dara kɛnɛ kan sisan a ka mɔgɔsenuw ye.
27 Bawo, gundo nin dawula ni a nafaw ka bon cogo min siyaw bara, Ala sago kɛra ka o jira u la: Krista de ko don, min bɛ aw cɛ la ani min bɛ aw jigi sigi Ala nɔɔrɔ sɔrɔli kan!
28 An bɛ o Krista de kofɔ: An bɛ mɔgɔw bɛɛ kelen-kelen lasɔmi, ka u kelen-kelen kalan ni hakilimaya ye, walasa ka u kelen-kelen lase dafalenya ma Krista la.
29 O de ye ne ka baara kun ye, kɛlɛ kɔni min bɛ kɛ ni Krista fanga ye, fanga min bɛ ne setigiya kosɛbɛ.
2
Pɔli hami Kɔlɔsikaw ka dannaya ko la
1 O kama, ne bɛ ka baara gɛlɛn min kɛ aw ye ani Lawodise dannatigiw ye, ani mɔgɔ caman wɛrɛw ye, minnu ma ne yɛrɛkun ye abada, ne bɛ a fɛ aw ka o baara sidɔn.
2 Ne bɛ a fɛ ka u lakisɛya o sira fɛ, ani ka u kɛ kelen ye kanuya kɔnɔ, walasa nafaba min bɛ hakilimaya dafalen na, o mumɛ ka kɛ u ta ye, ka fara Ala ka gundo dɔnniya jɔnjɔn kan. O gundo kɔni ye Krista de ye: 3 Hakilimaya ani dɔnniya ni olu nafa bɛɛ lajɛlen dogoyɔrɔ.
4 Ne bɛ nin fɔ walasa mɔgɔ si kana aw lafili ni nɛnkundiyakumaw ye.
5 Tiyɛn don ko ne yɛrɛkun tɛ aw ɲɛ kɔrɔ, nka ne hakili bɛ yen, ne nisɔndiyalen bɛ ka a ye ko aw bɛ ka aw jɔyɔrɔ fa ani ko aw ka dannaya banbannen bɛ Krista la.
Balosen bɛnnen dannaya la
6 Aw ka tɛmɛn ni aw ka taama ye Krista la, Matigi Yezu kɔni, iko aw sɔnna a la cogo min. 7 Aw gili ka don a la ka a kɛ aw jujɔ ye. Aw ka basigi dannaya la, iko o kalan kɛra aw kun cogo min ani waleɲumandɔnkuma ka kɛ aw da tuma bɛɛ.
8 Aw ka aw kɔlɔsi mɔgɔw la minnu bɛ a fɛ ka aw minɛ u ka jɔ la ni u ka hakilijakabɔkumaw ye, kunfɛkumalankolonw, minnu bɛ bɔ Adamadenw ka laada sigilenw la, ani minnu bɛ tali kɛ diyɛnkɔnɔfɛn fangamaw la, ka a sɔrɔ u ni Krista tɛ kan kelen fɔ.
Krista, kuntigi lakika
9 Alaya dafalen basigilen bɛ Krista fari la.
10 Aw lawasara fɛn bɛɛ la ale sabu la, katugu ale bɛ diyɛnnafɛn fangamabaw bɛɛ ni san cɛ.
11 Ale de la, nɛgɛkɔrɔsigi jɔnjɔn kɛra aw la min tɛ mɔgɔw bolonɔ ye, nka min bɛ diyɛndenya fari wɔrɔ ka bɔ aw la; Krista ka nɛgɛkɔrɔsigi de filɛ o ye.
12 Batɛmu fɛ, aw ni Krista donna ɲɔgɔn fɛ kaburu la, aw ni a kununna ɲɔgɔn fɛ ka bɔ suw cɛ la fana, ka a masɔrɔ aw dara Ala barika la, barika min ye Krista lakunun ka bɔ suw cɛ la.
13 Aw tun sara aw ka filimakow kosɔn ani aw ka nɛgɛkɔrɔsigibaliya.
Nka Ala ye aw ladon Krista fɛ balo la kokura : A ye an ka filimakow bɛɛ to an ye.
14 Jalakisɛbɛn min tun dara an kan ciw sira fɛ, a ye o jate bɔ a ma, ka o kɛ ko bannen ye: A ye o gengen kuruwa la.
15 O cogo la, Ala ye fangatigiw ni setigiw bololankolonya ni ka u kɛ filɛlifɛn ye kɛnɛ kan bɛɛ ɲɛ kɔrɔ, ka u sama ka don a ka setigiya jama cɛ la kuruwa nɔ fɛ.
16 Ni a bɛ ten, mɔgɔ si tɛ se ka aw jalaki dumunifɛn wali minnifɛn ko la, kalokura wali lafiyɛndonw ko la.
17 Nin bɛɛ ye ko nataw ɲɛbilakow dɔrɔn de ye, nka u kolo ye Krista de ye.
18 Aw kana a to mɔgɔw ka aw ka se sɔrɔlen tiyɛn, mɔgɔw minnu bɛ yɛrɛmajigin fari da u yɛrɛw kan ani ka mɛlɛkɛw bato. U bɛ u ton u ka gundolayeliw kan, ani diyɛndenya hakilina min bɛ u la, o bɛ u fa u yɛrɛw la ka u yaada.
19 U nɔrɔlen tɛ Kunkolo la, Kunkolo min sabu fɛ farikolo mumɛ bɛ labalo ani ka kala ɲɔgɔn na, tugudaw ni fasajuruw fɛ; Kunkolo de bɛ farikolo mumɛ layiriwa ka bɛn Ala sago ma.
20 Ka a masɔrɔ aw ni Krista sara ɲɔgɔn fɛ, ani ko o kama sa, aw bɔra diyɛnnafɛnw bolo, mun dun na aw bɛ ka laada dɔw doni sigi aw kun tugun iko ni aw balo tun dɛnnen bɛ diyɛn na hali bi?
21 «I kana nin ta, i kana nin nɛnɛ, i kana maga nin na.»
22 O bɛɛ ye fɛn bantaw de ko ye : Adamadenw ka ciw ani u ka laadaw de don.
23 O wale ninnu mana hakilimaya fari da cogo o cogo, dusukunnadiinɛ, alalandiya, yɛrɛminɛ sira fɛ, nafa si de tɛ u la ani u tɛ foyi ɲɛ diyɛndenyakow kɔ.
3
Sanfɛfɛnw ɲinini
1 Ka a masɔrɔ aw ni Krista jɛra ka kunun ka bɔ suw cɛ la, aw ka sama sanfɛfɛnw nɔ fɛ, Krista sigilen bɛ yɔrɔ min na Ala kininbolo fɛ.
2 Aw bɛ balo kun min na, o bɛ san fɛ, o tɛ dugukolo kan.
3 Aw kɔni sara, nka aw bɛ balo la gundo la Krista fɛ Ala yɔrɔ.
4 Krista min ye aw balo ye, o bɛna na ka a yɛrɛ jira kɛnɛ kan; o tuma na, aw fana na bɔ kɛnɛ kan a fɛ nɔɔrɔba cɛ la.
5 O la sa, diyɛndenya jogo minnu bɛ aw la hali sa, aw ka o silasa ka bɔ aw la: Diyatɔya, nɔgɔlenya, jarabijuguw, negejuguw ani natabaya min ni bolibato ka kan.
6 O kow de bɛ Ala dusu bɔ.
7 Aw tun bɛ balo o cogo de la fɔlɔ, o de tun ye aw tagabolo ye.
8 Nka sisan sa, aw ka aw senbɔ nin kow bɛɛ la: Funun, furukuli, nijuguya, nenili, ani kumacɛjugufɔ.
9 Nkalon kana tigɛ tugun aw ni ɲɔgɔn cɛ.
Katugu mɔgɔyakɔrɔ min tun bɛ aw la, aw ye o waraka ka bɔ aw la, o ni a ka kɛwalew bɛɛ; 10 aw ye mɔgɔyakura kɛ aw donfini ye, mɔgɔyakura min bɛ lakuraya ka taa bɛn Dabaga-Ma ja ma, walasa ka se ka Ala dɔn ka jɛya.
11 Ayiwa sa: Gɛrɛsiden o, Zifu o, bolokolen o, bolokobali o, siya kolobali o, dunan o, kungokɔnɔmɔgɔ o, jɔn o, hɔrɔn o, o si tɛ yen tugun, Krista de bɛ yen.
Krista ye a bɛɛ ye, bɛɛ la.
12 Aw kɔni ye Ala ka mɔgɔ latɔmɔnenw ye, a ka mɔgɔ senuyalenw, ani a ka mandiw; o kosɔn: Hinɛ, mɔgɔlandiya, kuncɛdɔgɔya, sabali ani muɲu, aw ka o sɔnw ta.
13 Aw ka ɲɔgɔn doni ta; ni ko dɔ bɛ mɔgɔ kɔnɔ mɔgɔ wɛrɛ kama, aw ka yafa ɲɔgɔn ma.
Aw ka Matigi ladege: A yafara aw ma cogo min, aw fana ka a kɛ ten.
14 Nka, ka tɛmɛn fɛn bɛɛ kan, aw ka ɲɔgɔnkanuya matarafa: O de ye sɔnɲumanw bɛɛ dafalan ni u sirijuru ye.
15 Krista ka hɛra ka sabati aw dusuw la, aw welela ka kɛ farikolo kelen ye o hɛra min kɔnɔ.
Aw ka kɛ ɲumandɔnbagaw ye.
16 Krista ka Kuma ka basigi aw kɔnɔ, ka aw lawasa a nafa bɛɛ la. Aw ka ɲɔgɔn kalan, ani ka ɲɔgɔn laadi ni hakili ɲuman ye.
Aw ka Ala majamu ani ka barika da a ye aw dusu la, batodɔnkiliw fɛ, fasadadɔnkiliw fɛ ani dɔnkiliw fɛ Hakili senu mana minnu jigin aw kɔnɔ.
17 Aw bɛ fɛn o fɛn fɔ, ka ko o ko kɛ, aw ka o bɛɛ fɔ ani ka o bɛɛ kɛ Matigi Yezu Krista Tɔgɔ la, ka barika da an Fa Ala ye a bolo fɛ.
Ɲɔgɔnminɛcogokuraw
18 Musow, aw ka kolo aw cɛw ye, iko a bɛnnen bɛ Matigi ma cogo min.
19 Cɛw, aw ka aw musow kanu, aw kana juguya u ma.
20 Denmisɛnw, aw ka aw banginbagaw kan lamɛn fɛn bɛɛ la, katugu o de ka ɲi Matigi ɲɛ kɔrɔ.
21 Banginbagaw, aw kana digi aw denw la, walasa u dusu kana tiyɛn.
22 Jɔnw, aw ka aw makɛw sago bɛɛ kɛ yan diyɛn kow la. Aw kana u mago ɲɛ ko u ɲɛ bɛ aw la, iko ni aw tun ye mɔgɔɲɛnakokɛlaw de ye, nka o ka kɛ ni Matigi ɲɛsiranyabagaw ka kɔnɔjɛlenya ɲɔgɔn ye.
23 Aw ka baara mana kɛ fɛn o fɛn ye, aw ka o kɛ ni ŋaniyaɲuman ye iko ni o bɛ kɛ Matigi de kosɔn, o kana kɛ mɔgɔw kosɔn. 24 Aw ka aw hakili jigin a la ko aw na ciyɛn sɔrɔ Matigi fɛ aw sara ye:
Katugu Makɛ lakika, aw bɛ ka aw magan min ye, o ye Krista de ye.
25 Mɔgɔ min mana tilenbaliya kɛ, o tigi na a ka tilenbaliya sara sɔrɔ, wa mɔgɔ tɛna bɔ mɔgɔ la.
4
1 Makɛw, aw ka aw ka jɔnw minɛ koɲuman ni tilennenya ye, ka aw hakili to a la, ko: Makɛ dɔ bɛ aw fana kunna sankolo la.
Laadilikan dɔw
2 Aw ka aw cɛsiri delili fɛ; aw ka aw janto aw yɛrɛw la walasa aw ɲɛmajɔlen ka to Ala barikadali la.
3 Aw ka delili kɛ anw fana ye walasa Ala ka a ka kuma lakalili sira dayɛlɛ an ye, ani ne ka se ka Krista gundo kofɔ, ne bɛ kaso la o min kosɔn; 4 ne ka se ka o welewele da, iko o ye waajibi ye ne kan cogo min.
5 Mɔgɔ minnu tɛ dannatigiw ye, aw ka olu ka kow ta ni tacogoɲuman ye; waati min bɛ aw bolo, aw ka o nafa bɔ.
6 Aw dalakumaw ka kɛ kumaduman ye tuma bɛɛ, u ka kɛ ka bɛn ni bɛɛ kelen-kelen jaabili fɛɛrɛ ye.
Kibaroya
7 Min ye ne ta fan ye, aw na ne kibaro bɛɛ sɔrɔ Tisiki fɛ, ne balimakɛ kanunen, maganna kantigi, ne baarakɛɲɔgɔn Matigi la.
8 Ne bɛ a ci aw yɔrɔ ka an kibaro di aw ma ni ka aw dusuw lamin.
9 Ale ni Onezimu bɛna taa ɲɔgɔn fɛ, ne balimakɛ mandiba ni kantigi, aw dɔ don.
U na yan kow bɛɛ lakali aw ye.
Foliw ani dubaw
10 Arisitariki, ne ni min bɛ kaso la ɲɔgɔn fɛ, o bɛ aw fo; Barinabe kanɛmɛkɛ, Mariki fana bɛ aw fo. Cikan sera aw ma Mariki ko la ka ban : Ni a sera aw yɔrɔ, aw ka a ladon koɲuman.
11 Yezu, a bɛ fɔ min ma ko Yusitisi, o fana bɛ aw fo.
Zifu kunda, olu dɔrɔn de ye baara kɛ ne fɛ Ala ka Mara kosɔn, u kɛra ne dususumakun ye.
12 Epafarasi min bɛ bɔ aw bara, o bɛ aw fo; Yezu Krista ka maganna don min cɛsirilen bɛ Ala delili la aw ye su fara tile kan, walasa aw kolo ka gɛlɛya ni ka kɛ mɔgɔ dafalenw ye, ka sɔn Ala sago bɛɛ ma aw ni bɛɛ la.
13 Ne bɛ a seereya a ko la, ko : A bɛ a magan kosɛbɛ aw, ani Lawodisekaw ni Yerapolisikaw kosɔn.
14 An terikɛ furakɛla Liki bɛ aw fo, ani Demasi fana bɛ aw fo.
15 Aw ka an balima Lawodisekaw fo, ani Ninfa, ka fara Jamasenu denw kan minnu bɛ ɲɔgɔn dalajɛ a ka so kɔnɔ.
16 Aw mana ne ka sɛbɛn kalan, aw ka a latɛmɛn Lawodise Jamasenu ma, o fana ka a kalan. Sɛbɛn min mana bɔ Lawodise, aw fana ka o kalan.
17 O bɛɛ kɔ, aw ka a fɔ Arisipi ye, ko : I ye baara min sɔrɔ Matigi la, i janto o la ka i jija ka o kɛ koɲuman.
18 Ne yɛrɛ Pɔli bolo ye foli min sɛbɛn, o filɛ nin ye : Aw ka aw hakili to ne sirinɛgɛjɔlɔkɔw la.
Mandiya ka kɛ aw fɛ!
2 Timote
1
Barikadali kumaw
1 Ne Pɔli, min ye Krista Yezu ka ciden ye, Ala sago sabu fɛ, ka bɛn balo layidu ma, balo min bɛ Yezu Krista la ; ne de kan don 2 e Timote ma, ne den mandi : Mandiya, hinɛ ani hɛra ka kɛ i ye ka bɔ Fa Ala yɔrɔ ani an Matigi Yezu Krista yɔrɔ.
3 Ne bɛ barika da kosɛbɛ Ala ye, ne bɛ ka min bato ni dusu jɛlen ye, iko ne bɛnbaw ye a kɛ cogo min : Ne tɛ Ala deli dabila, su fara tile kan, ka ne hakili to e la.
4 I ye kasi min kɛ ni ne hakili bɛ jigin o la, ka i ye kokura, o negeba bɛ ne minɛ, walasa ne ka nisɔndiya haali.
5 Ne bɛ miiri i ka dannaya jɔnjɔn na, dannaya min tun bɛ fɔlɔ i mɔmuso Loyisi la ani i ba Enisi la ani siga tɛ a la, a bɛ i yɛrɛ la.
6 O de kosɔn, Ala ka danye min bɛ i la, kabini ne ye ne bolo da i kan, ne bɛ i hakili jigin a la ko i ka kan ka o danye tasuma dadon.
7 Ala kɔni ma siranya don an dusu la, nka a ye barika ni kanuya ani hakilimaya de don an dusu la.
8 Ayiwa, i kana maloya ka an Matigi seereya kɛnɛ kan, ani ne ka ko maloya kana kɛ i la, ne min bɛ kaso la a kosɔn.
Nka, i ka tɔɔrɔ ne fɛ Kibaroduman kosɔn, ka i jigi to Ala barika kan, 9 min ye an kisi ni ka an wele senuya kama. O ma bɔ an yɛrɛw ka kɛwalew la, nka a yɛrɛ sago ni a ka mandiya la.
O mandiya kɔni, min dira an ma Krista Yezu sabu fɛ sani diyɛn ka da, 10 o dara kɛnɛ kan sisan an Kisibaga Krista Yezu nali fɛ. Ale de ye saya silasa ni ka balo ni sabaliya yelenkun Kibaroduman sabu fɛ. 11 O Kibaroduman de kosɔn, ne latɔmɔna ka kɛ weleweledalikɛla, Ciden ani karamɔgɔba ye.
12 O de kosɔn nin tɔɔrɔw bɛ ka da ne kan. Nka, ne tɛ maloya o la, katugu ne ye ne ka dannaya da min kan, ne bɛ o Tigi dɔn ani ne dalen bɛ a la ko kalifa min kɛra ne ma, se bɛ a ye ka o lakana fo a nalidon ka se.
13 I ye kalan kologiriman min sɔrɔ ne fɛ, i ka kalankumaw kɛnyɛ ni o ye, dannaya ni kanuya kɔnɔ, minnu bɛ an na Krista Yezu la.
14 Kalifaɲuman min kɛra i la, o jɛlenba mara, Hakili Senu barika fɛ min basigilen bɛ an na.
15 I bɛ a dɔn ko Azi jamanadenw bɛɛ ye u kɔdon ne na, janko Figɛli ni Ɛrimogɛni.
16 Matigi ka a ka hinɛ lajigin Onesifɔri ka denbaya kan, katugu senɲɛ caman na, a ye ne dusu lamin ani a ma maloya ne ka kasoladon na.
17 Nka, kabini a sera Ɔrɔmu dugu kɔnɔ, a ye ne ɲini ni timinandiya ye, ani a ye ne ye.
18 Matigi ka a nɔgɔya a ye, a ka hinɛ sɔrɔ Matigi da fɛ Donba nata la.
Ani a ye fɛn o fɛn kɛ ne ye Efɛzi dugu kɔnɔ, e bɛ olu dɔn ka tɛmɛn mɔgɔ bɛɛ kan.
2
I niyɔrɔ tali tɔɔrɔw la
1 E dun, ne den, mandiya min bɛ sɔrɔ Krista Yezu la, i barika ɲini o la.
2 I ye min mɛn ne da seere caman ɲɛ na, i ka o kalifa dannamɔgɔ dɔw la minnu fana na se ka mɔgɔ wɛrɛw kalan o la.
3 I ka i niyɔrɔ ta tɔɔrɔw la iko Krista Yezu ka kɛlɛdenɲuman.
4 Mɔgɔ si tɛ kɛ kɛlɛden ye ni a ma diyɛnnako doni tɔw bɔ a kun, ni a sago bɛ ka a tabaga wasa.
5 O cogo kelen na, farikoloɲɛnajɛkɛla tɛ kunnajala sɔrɔ ni a ma ɲɔgɔndan kɛ a kɛcogo la.
6 Sɛnɛkɛla min bɛ sɛgɛn, o de fɔlɔ ka kan ka a niyɔrɔ sɔrɔ sɛnɛ mɔw la.
7 Ne bɛ ka min fɔ, i ka o faamu.
Matigi yɛrɛ kɔni na o bɛɛ jira i la.
8 Yezu Krista, min ye Dawidi bɔnsɔn ye, i hakili to o la. A kununna ka bɔ suw cɛ la : Ne bɛ ka Kibaroduman min welewele da, o de filɛ o ye.
9 Ne bɛ ka tɔɔrɔ ale kosɔn, fo ka don nɛgɛ la iko kojugukɛlaba.
Nka Ala ka Kuma tɛ se ka don nɛgɛ la.
10 O de kosɔn, ne bɛ ko bɛɛ muɲu Ala ka mɔgɔ ɲɛnatɔmɔnenw kosɔn, walasa olu fana ka kisili sɔrɔ Krista Yezu sabu fɛ ani nɔɔrɔ banbali.
11 Tiyɛnkuma dɔ filɛ nin ye : Ni an ni a jɛra ka sa, an ni a na jɛ ka balo.
12 Ni an ni a jɛra ka tɔɔrɔ, an ni a na jɛ ka masaya kɛ.
Ni an ye an ban a la, a fana na a ban an na.
13 Ni an ma kɛ kantigiw ye, ale na to kantigiya la, katugu a tɛ se ka a cɛ a yɛrɛ la.
Tiyɛnkuma ka jɛnsɛn ni tilennenya ye
14 I ka kan ka mɔgɔw hakili lajigin ko minnu na, olu de filɛ nin ye, ka a fɔ kɛnɛ kan Ala ɲɛ na ko : Sɔsɔli kana kɛ kumaw fɔcogo kunna. O sɔsɔliw tɛ foyi ɲɛ, ni u lamɛnbagaw lafilili tɛ.
15 I ka i jija ka i jɔ Ala ɲɛ kɔrɔ iko mɔgɔkisɛba, iko baarakɛla min ka walew tɛna a kunmajigin, ani min bɛ tiyɛnkuma jɛnsɛn ni tilennenya ye.
16 Fɛn min ye alaɲɛsiranbaliya kumaw ye, i ka i tanga olu ma.
Bawo, mɔgɔ minnu ka baara ye o ye, alaɲɛsiranbaliya na bonya o tigiw la. 17 U ka kumaw bɛ iko kelebe min bɛ juguya ka taa a fɛ.
Imene ni Filetɔsi bɛ o cogo de la.
18 U ye tiyɛn sira bila ka a fɔ, ko : Suw kununni kɛra ka ban ; o cogo la, u bɛ ka mɔgɔ caman ka dannaya tiyɛn.
19 O bɛɛ ni a ta, Ala ye basigiyɔrɔ barikama min sigi, o banbannen tora. Nin kuma ye a taamasenɲɛ ye : “Matigi bɛ a ka mɔgɔw dɔn” ani fana ko : “Mɔgɔ o mɔgɔ bɛ Matigi Tɔgɔ wele, o tigi ka juguya haramu”.
20 Minɛn sanumaw ni warijɛminɛnw dɔrɔn tɛ soba kɔnɔ; dɔwɛrɛw fana bɛ yen minnu ye jiri ani bɔgɔ ye.
Minɛn dɔw bɛ ta bonyaw kosɔn, dɔwɛrɛw bɛ kɛ magoɲɛni gansanw kama.
21 Minɛn min bɛ saniya ka nɔgɔ bɛɛ bɔ a la, o de na kɛ bonyaliminɛn ye, minɛn senuyalen, Matigi magoɲɛminɛn, baaraɲuman sifaya bɛɛ na kɛ ni min ye.
22 I ka i tanga kamalenya jarabiw ma, sama tilennenya, dannaya, kanuya ani bɛn nɔ fɛ ka i ni mɔgɔw to jɛ la mɔgɔ minnu bɛ ka Matigi deli ni dusu jɛlen ye.
23 Nka, sɔsɔlilankolon ni kunntanw, i ka olu to yen. I bɛ a dɔn ko kɛlɛ bɛ bɔ olu de la.
24 Matigi ka maganna dun man kan ka kɛ kɛlɛkɛla ye, nka a ka kɛ mɔgɔ nisɔnduman ye bɛɛ kɔrɔ, min bɛ se ka mɔgɔw kalan, ni ka tɔɲɔlikow muɲu.
25 A ka kan ka sɔsɔlikɛlaw kalan ni sabali ye : Jɔn bɛ a dɔn ni Ala tɛna a kɛ u ka u sɔn yɛlɛma ka tiyɛn lakodɔn, 26 ka hakiliɲuman sɔrɔ, u bɔlen kɔ Sitanɛ ka jɔ la, min tun ye u minɛ ka u don a sago kɔrɔ.
3
Waatilaban mɔgɔjuguw
1 I ka a dɔn ka a jɛya, ko : Don labanw bɛna ka waati gɛlɛnw ye.
2 Bawo, mɔgɔw yɛrɛ na kɛ ɲɛgow, natabaw, yɛrɛjiranciw ani kuncɛbaw ye. U na Ala neni ni ka u banginbagaw sɔsɔ, u na kɛ fitiriwalew ye ani u tɛna bonya da fɛnsenu kan. 3 U na kɛ dusukungɛlɛnw, hinɛntanw, tɔgɔtiyɛnnaw, lasagonbaliw, nijuguw ani ɲumankɛbaliw, 4 janfanciw, dusubaw, kuncɛba yelikɛbaliw, diyɛndiyaw ɲinibagaw, Ala kɛlɛbagaw. 5 U na alalandiya fari da u yɛrɛ kan ka u ban alalandiya barikamayɔrɔ yɛrɛ la.
I ka i fara ka bɔ fana o tigilamɔgɔw la!
6 Bawo, u dɔw ye musoɲininaw ye, minnu bɛ don sow kɔnɔ ka musokolonw nɛgɛn, muso minnu doninen bɛ hakɛw la ani minnu bɛ nege sifayaw bɛɛ bolo. 7 Tuma bɛɛ, u bɛ kalan, nka u tɛ se ka tiyɛn faamu abada.
8 Iko Yannɛsi ni Yanbirɛsi ye Moyizi sɔsɔ cogo min, o tigilamɔgɔw bɛ tiyɛn sɔsɔ o cogo kelen na : U hakili dulen don, barika tɛ u ka dannaya la.
9 Nka, u ka ko tɛna taa ɲɛ tugun, katugu u ka fatɔya na da kɛnɛ kan bɛɛ ye, iko Yannɛsi ni Yanbirɛsi ta kɛra cogo min na.
10 E kɔni tugura ne na ni timinandiya ye, kalan na ani balocogo, miirinakow, dannaya, muɲuni, kanuya, kolabanmɔgɔya, 11 nimatɔɔrɔw ani sɛgɛnw fana cɛ la, minnu bɛɛ dara ne kan Antiyɔsi, Ikoniyɔmu ani Lisitiri duguw kɔnɔ.
Nimatɔɔrɔ jumɛn bɛ ni min ma da ne kan ?
Nka, Matigi ye ne kisi ka bɔ u bɛɛ la.
12 Ɔwɔ, mɔgɔ minnu bɛ a fɛ ka kɛ alalandiw ye Krista Yezu la, olu bɛɛ na nimatɔɔrɔ.
13 Mɔgɔjuguw kɔni ani mɔgɔw lafilibagaw, danyɔrɔ tɛna kɛ olu ka kojugukɛ la, u na kɛ mɔgɔ tɔw lafilibagaw ye ani mɔgɔ lafililenw ye.
14 E kɔni, e kalanna fɛn min na ani i ye min minɛ tiyɛn ye, i ka i banban o kan : I ye o mɛn mɔgɔ minnu da, i bɛ olu dɔn.
15 Kabini i denmisɛnman, i bɛ Kitabusenu kɔnɔnakumaw dɔn : Se bɛ olu ye ka hakilimaya lase i ma, hakilimaya min ye kisili sabu ye dannaya fɛ Krista Yezu la.
16 Kitabusenu yɔrɔ bɛɛ sɛbɛnna Ala Hakili ka jirali fɛ ani a mumɛ bɛɛ bɛ dɛmɛnni kɛ ka mɔgɔw kalan, ka kojugu bɔ dogo la, ka mɔgɔw kolo, ka u lamɔ tilennenyasira kan, 17 walasa Ala ka mɔgɔ ka se sɔrɔ waleɲuman bɛɛ kɛli kama.
4
Ala ka Kuma weleweledali
1 Ala ɲɛ na ani Krista Yezu ɲɛ na, min ka kan ka na ɲɛnamaw ni suw kiritigɛ, a Nali dawulama ani a ka Masaya kosɔn, ne bɛ a ɲini i fɛ 2 i ka Ala ka Kuma welewele da, i jija o la, ɲɛjugu ani ɲɛɲuman; kojugu bɔ dogo la; mɔgɔw kɔrɔfɔ, ani ka u dusu lamin. Nka i ka o bɛɛ kɛ ni muɲuniba ani fana ni mɔgɔ kalanni hami ye.
3 Bawo, waati dɔ bɛna se, mɔgɔw tɛna sɔn tugun kalankuma nɔgɔntan na, nka a mana diya u ye cogo min, ka bɛn u tulow diyanye ma, mɔgɔw na karamɔgɔ sifayaw caman sɛgɛrɛ. 4 U na u kɔdon tiyɛn ma ka u ɲɛsin nsiirinw ma.
5 E kɔni, i ka kɛ hakilima ye ko bɛɛ la, i ka tɔɔrɔ muɲu, i ka Kibaroduman lakali, ka i ka cidenyabaara kɛ ka ɲɛ. Ne taatuma sera Ala bara
6 Ne kɔni, ne kɛlen filɛ nin ye sɔnnifɛn bɔnnen ye ka ban ; ne taatuma sera.
7 Ne ye kɛlɛɲuman kɛ, ne ka boli sera a dan na, ne ye dannaya mara.
8 Kabini bi, jɛlenya kunnajala maralen bɛ ne ɲɛ ka kɛ ne sara ye Matigi fɛ Jɔdon; Matigi kɔni ye kiritigɛla tilennen ye. O tɛna kɛ ne kelen ye, nka mɔgɔ bɛɛ ye minnu ye a Nali dawulama makɔnɔ ni diyanye ye.
Laadilikan labanw
9 I ka i jija ka na teliya la ne yɔrɔ yan.
10 Bawo, Demasi ye i fara ka bɔ ne na yan diyɛn kanuya kosɔn.
A taara Tɛsalɔniki dugu kɔnɔ, Kɛrɛsan taara Galasi jamana na, Titi taara Dalimati jamana na.
11 Liki kelen pe bɛ yan ne fɛ.
Mariki ta i fɛ, ani i ni a ka na ɲɔgɔn fɛ, katugu ne dɛmɛnɲɔgɔnba ye a ye baara la.
12 Ne ye Tishiki bila ka taa Efɛzi dugu kɔnɔ.
13 Ne ye dulɔkiba min to Karipɔsi bolo Torowasi dugu kɔnɔ, i ni o ka na, ani kitabuw fana, janko sɛbɛn wolomaw.
14 Numukɛ Alɛsandiri ye kojugu caman kɛ ne na.
Matigi na a sara a ka kɛwalew la.
15 E fana, i ka i kɔlɔsi a la, katugu a ye an ka kumaw sɔsɔ ni farinyaba ye.
16 Kuma takofɔlɔ ne fɛ kiritigɛyɔrɔ la, walasa ka ne yɛrɛ lafasa, mɔgɔ si ma ne dɛmɛn : Bɛɛ ye a ban ne na.
Ala kana u minɛ o ma.
17 Matigi kɔni ye a jɔ ne ye ka ne dɛmɛn. A ye barikaba don ne na, walasa ne ka se ka weleweledali kɛ fo a dan na, ani Kibaroduman ka se ka don siyaw bɛɛ tulo la.
Ani ne kisira warajuguw ma.
18 Kojugu fɛn o fɛn bɛ labɛn ne kama, Matigi na ne bɔ olu bɛɛ la. A na ne kisi, ani ka ne ladon arijana la a ka Masaya mara kɔnɔ.
Tanu ka kɛ a ye sanga ni waati bɛɛ.
Amiina!
Foli labanw
19 I ka Pirisika ni Akilasi fo, ani fana Onezifɔri ka denbaya.
20 Erasite tora Korɛnti dugu kɔnɔ.
Ne ye Torofimu banabagatɔ to Mileti dugu kɔnɔ.
21 I ka i jija ka na sani fonɛnɛ ka se.
Ebule bɛ i fo, ani Pudɛnsi, Lini, Kulodiya ani balimaw bɛɛ.
22 Matigi ka kɛ i fɛ, mandiya ka kɛ aw bɛɛ lajɛlen ye.
[jara, sonsan ani suruku.]
nsiirinin, nsiirinin.
ko kɔngɔ tun be kungofɛnw na.
o ka kɛ yaala ye.
ko sinsanyiri dɔ tun be jara fɛ.
jara ko ko mɔgɔ te o dun.
jara ka kɛ o kɔlɔsi ye.
sonsannin ye a fɔ ko kungosogow!
aw be kɛ furaburuba dɔ tigɛ ka kɛ o fifa ye ka kɛ o fifa ye.
o ye o tigɛ ka kɛ o fifa ye, fufufufu!
sonsannin taara ka tɛmɛn sinsanyiri kɔrɔ.
jara ko: ko sonsannin, n dɔgɔ sonsannin, e be taga min?
e nyɛ te fɔnyɔnba nin na wa?
n be taga n bamuso ni n fakɛ siri, ni o te, fɔnyɔn be na o ta.
a ko nyamɔgɔden!
tɛmɛn ka na n siri yan.
a nana jara minɛ ka jara siri kankankankan sinsan na, diye a fɔ ko ɛ!
kungosogow!
a ye na!
o bɛ bolila ka na ka na yɛlɛn yiri la ka dun ka dun ka fa sa.
suruku ye a fɔ :
la tɔw ta e be o dun, bi ta an be o dun.
ko fipɛɛ ka na bin jarakungolo la.
jara ye o kɛ tan, a te se ka a wɔrɔ.
la tɔw ta e be o dun, bi ta an be o dun.
ko fiipɛɛ ka a la jara kun.
a nana boliboli.
golongari nana kɛ tɛmɛn ye.
jara sinna ka fɔ:
golongari e te na ne foni wa?
ko ni n ye e foni, e be n dun!
ne te e dun tyɛn na sa!
na ne foni!
a ye a foni.
ko glongari, an be mun kɛ sisan?
e be taga a fɔ dugukɔnɔnamɔgɔw nyɛ na, ko sanga dɔ be ne fɛ.
golongari taara ka a fɔ yen dugu kɔnɔ.
sonsannin ka donsokɛ dɔ ye o ye, diye golongari faga, diye taga o golo di sonsannin ma.
sonsannin ye o golo don yɛrɛ la sa ka a ka dunun tuu ka kɛ a fɔ ye:
a sigi ye sinsan na !
kɔrɔjara sigi ye sinsan na !
ni golongari tun te, a tun satɔ ye!
kun yɛgɛyɛgɛ yɛgɛ, baranin yɛgɛyɛgɛ yɛgɛ!
ka kɛ taga ye ka kɛ taga ye ka taga se o ka dɛgɛdunyɔrɔ la ka kɛ o fɔ ye.
o ye a sɔrɔ o be ka kini ni dɛgɛ ni basi dlan.
ko: a sigi ye sinsan na !
kɔrɔjara sigi ye sinsan na !
ni golongari tun te, a tun satɔ ye!
kun yɛgɛyɛgɛ yɛgɛ, baranin yɛgɛyɛgɛ yɛgɛ!
ka kɛ pan ye ka kɛ pan ye ka kɛ dɔnkɛ ye ka o ka kini ni o ka dɛgɛ dun ka fa, diye a ka dunun ta ka fɔ blen tugun:
a sigi ye sinsan na !
kɔrɔjara sigi ye sinsan na !
ni golongari tun te, a tun satɔ ye!
kun yɛgɛyɛgɛ yɛgɛ, baranin yɛgɛyɛgɛ yɛgɛ!
jara ko golongari!
a ko nam!
e be taga n ka wɛrɛ la, misi min diyara, e be o ta.
a taara jara ka wɛrɛ la ka taga misitura belebele dɔ ta ka yɛlɛn o kan, diye a fɔ:
a sigi ye sinsan na !
kɔrɔjara sigi ye sinsan na !
ni golongari tun te, a tun satɔ ye !
kun yɛgɛyɛgɛ yɛgɛ, baranin yɛgɛyɛgɛ yɛgɛ!
misi bɔra ka bin ni a ye ka sin ka goloyɔrɔnin dɔ fara.
suruku ko e!
nin te golongari ye dɛ!
nin ye sonsannin ye!
jara sinna ka fɔ:
ko e be sonsannin ka kuma fɔ la an ka sanga na wa?
an be e nyamɔgɔden kari.
o ye suruku bugɔ ka a bugɔ fo k a nalon.
ale te se ka kuma.
a blen ko: a sigi ye sinsan na !
kɔrɔjara sigi ye sinsan na !
ni golongari tun te, a tun satɔ ye!
kun yɛgɛyɛgɛ yɛgɛ, baranin yɛgɛyɛgɛ yɛgɛ.
misi bɔra ka bin ni a ye, a sinna ka golo fara ka golongari golo bɔ.
o ye sonsannin minɛ ko an be sonsannin kɛ di sisan?
dɔ ko an be a jeni!
ehe!
aw mana fɔ ko aw be ne jeni, ne be pan ka bɔ.
kelen ye a fɔ ko an be a balabala!
ehe!
aw mana ne don daga kɔnɔ, ne be pan ka bɔ.
sonsannin ko aw be mun kɛ sisan?
aw be taga ne fili gɔmiji la.
o mana a kɛ, ne be sa yen.
o taara ni a ye ka sonsannin fili gɔmiji la.
sonsannin ko yooo!
n fa ni n ba ye n wolo gɔmiji le la!
n ye nsiirinin sɔrɔ yɔrɔ min, n ye a bla yen.
Ɛntɛrinɛti bɛ se ka kɛ sababu ye ka kalan kɛ buguturu ni bugucɛ ye.
ɛntɛrinɛtikalan min lajɛra togodala lakɔlisow la, o bɔra kalan minisiriso ka kalolakunnafonisɛbɛn kɔnɔ.
An bɛ se ka ɲininkali kɛ bi n'a sɔrɔla kalan kɛcogo kɔrɔ, n'o te lakɔlikaramɔgɔ ni farasu ye kalandenw ɲɛfɛ, n'o bɛ bɔli kɛ walasa ka diɲɛ bilama dɔnnibaw sɔrɔ kalandenw fɛ.
Diɲɛ jamanaw da donna ɲɔgɔn na ka kɛ bulonba kelen ye, ka dɔnni forobaya. O forobayali sira fɛ, ɔridinatɛri ni ɛntɛrinɛti bɛ ka san sɔrɔ baara bɛɛ sira fɛ.
O la, dɔgɔya man kan k'a to, diɲɛ yɔrɔ si ka to kɔfɛ ɔridinatɛri ni ɛntɛrinɛtiko la hali n'a sɔrɔla, kuranko bɛ fɔ k'o kɛ togodala mɔgɔw ta gɛlɛya kun ye ɛntɛrinɛti taabaliya la o yɔrɔw la.
O de la, magoɲɛsira minnu fɔra ɛntɛrinɛti kalanni senfɛ an ka togodala lakɔlisow la, n'olu tara ba la, k'olu sigi sen kan, o bɛ se k'a to yaala ka se ka kɛ ni kalan ni dɔnni ye k'a lase kalandenw ma u sigiyɔrɔw la ni ɛntɛrinɛti yaalata ye. O la, kalan bɛ kɛ buguturu ni bugubɔn ye.
"taa a ɲini" o ye ka kalandenw bila dɔnni ɲinini sira kan, nka, "a ɲini i k'a sɔrɔ yan" o fana ye fura ye min b'a to kalandenw bɛ dɔnni ɲini u yɛrɛ ye k'a sɔrɔ joona fana. Wa, o sira telimanba ye ɛntɛrinɛti ye !
Magoɲɛsira minnu ɲinina :
Ɛntɛrinɛti kalanni togodala lakɔlisow la, o ka caya ;
Ɛntɛrinɛti yaalata ka se ka sigi togodaw la, janko lakɔlisow la ;
Lakɔli ɲɛmɔgɔw, lakɔlikaramɔgɔw ani lakɔlidenw ka kalan Ɛntɛrinɛti la togodaw la,
Fasokanw ka ta ba la kosɛbɛ Ɛntɛrinɛtiko sira fɛ ;
Balikukalandenw ka se ka kalan Ɛntɛrinɛti la.
Waati jate dɔncogo dɔ filɛ nin ye an ka maakɔrɔw fɛ.
Jateminɛ fɛn caman minnu bɛ anw bolo bi, o tun tɛ an ka maakɔrɔw bolo, nka, o m'u bali ka se ka waati jatew dɔn fiɲɛ, dolow walima nɛnɛ cogoya fɛ.
Maakɔrɔ dɔ bɔra sisan ka nin fɔ n ye telefɔni na, n kɛlen k'a wele ka foli kɛ :«Nɛnɛba de bɛ an fana fɛ yan sisan.
Fini birilen bɛ an bɛɛ la, an ka sow kɔnɔ. Singo falen bɛ tasuma na an kɔrɔ an bɛ k'an ja.
O bɛɛ la, an nisɔndiyalen bɛ kosɛbɛ bawo, ni nɛnɛ bɔra kosɛbɛ, o b'a jira ko sɔmiɲɛ nata bɛ diya kosɛbɛ ».
Denmisɛnninya la an ka duguw la, an bɛɛ y'a mɛn ko ni nɛnɛ kɛra kosɛbɛ, k'o b'a jira ko sɔmiɲɛ bɛ diya.
O tɛ masinin na jateminɛ ye, nka, kɔlɔsiliw y'a jira k'o kuma ye tiɲɛ ye sɛnɛkɛlaw bolo.
N bɛ dugaw kɛ o ka sabati sɔmiɲɛ nata la, bawo nɛnɛba de bɛ Mali la sisan janko bi, san nanen Bamakɔ.
Kabini kunun wula fɛ fɔ ka na se sisan ma, fiɲɛ sumalen ni bugun ye gɛlɛya don yɔrɔ jan filɛli la Mali yɔrɔ caman na ani Bamakɔ.
Su in na, mɔgɔ man ca Bamakɔ bɔlɔnw kɔnɔ k'a sababu kɛ nɛnɛ ye.
An bɛ mɔgɔ kelen kelen minnu ye u sen na walima moto kan, olu ni nɛnɛminɛfini bɛ ɲɔgɔn na.
An k'an janto nɛnɛko la, k'an tanga a ma walasa k'an kisi bana ma. An ka motow ni mɔbiliw boli dɔɔnindɔɔnin.
Sigidankelen ka labanko juguya. 
Mɔgɔ bɛ se ka kɔrɔya ni mɔgo ye, nka ni man wusa ni ni ye.
Bamananw ko fɛnɛ ko fɛn min ka di korokɛ kɔrɔ daa, o tɛ kaanakɛ kɔrɔ tanan ye fiew.
Nin kɛra kungosogow ye, jiminyɔrɔ kelen pe de tun b'u bolo.
Don o don, tilegan, u bɛɛ tun bɛ ɲɔgɔn nɔnminɛn k'o jida in sɛkɛrɛ.
A tun tɛ kun sogo si la k'i da turu ji in na fɔɔ Sigidankelen k'a min fɔlɔ, ka sɔrɔ k'a ko jiɲumanyɔrɔ la a sago n'a dɔngɔn na..
O ko tora sen na kudahi.
O laada batora bɛɛ fɛ waajibi.
Fagan ma na su fɛ.
A nanan tilegan fɛ bɛɛ ɲɛn basalen ɲɛnna.
Ni fagantigi ko sira ka bɔ mɔgɔ o mɔgɔ kuntɛ fɛ, o tigi kan bɛ fɛrɛ ka kari, n'o tɛ sira in bɛ bɔ fo k'a ɲan.
San dɔ kɛr'a la, sigimusokɔrɔni dɔ ye kɔnɔnta.
Kɔnɔnbara boɲɛnna fɔ ka suruɲɛn jigini la.
Jimindɔgɔ ye fɛn ye, min tɛ se ka muɲun tuman bɛɛ, janko fɛn bɛ mɔgɔ min sogo n'a golo cɛ.
Dondɔ tileganfɛ, sigimuso kɔnɔma in tɔrɔla minɔgɔ fɛ fɔ k'a halaki.
Minɔgɔ gan kojugu a la, a fiyen tun bɛ ɲini ka cɛci.
Sogow bɛɛ nan'u sigi jidala, u bɛ ka Sigidankelen kɔnɔn.
O y'a sɔrɔ waramasa in yɛrɛ bɛ k'a dankelen taaman : a tɛ kɔrɔtɔ, a tɛ timi-timi.
E jo, Sigidankelen ! i jo !
I ta y'i ka kow ye, dangɔrɔba.
Mɔgɔ dakɔnɔɲinw kajɛ wagati min, o y'u ngasaki tuman ye jaman la.
Sigidankelen, e ma dɔn ko ɲin si tɛ kologɛlɛya mulukuli ma wa ?
Ni gɔsili ma se k'a muluku, jalakibali b'a muluku.
Sigimuso kɔrɔtɔ kojugu y'i kanto: N'a bɛ kɛ min ye bi, a ka k'o ye sa !
Ne bɛ ji min sisan !
O yɔrɔnin bɛ, a y'i sɛsɛn ka sin kɔ la.
A y'a ɲɛnsenw jigin ji la, k'i taturu minfɛn in na k'i min fɔ k'a se.
Sogotɔw sigilen bɛ k'a fɔ ɲɔgɔn ye ko fura tɛ saya la donsebaliya kɔ.
U bɛɛ bɛ k'a fɔ ko sigimusokɔrɔnin ka dɔn sera.
Kabini fananjan fɛ, Sigidankelen bɛ ka gɔngɔn durunu.
Kafa ni yaada fɛ, a bɛ dugu saani n'a senw ye, a bɛ komoo.
Tumami n'a sera jida la, a y'i kanto : Jɔn ye ji durunu ?
Jɔn ye ji min ne ɲɛn bi ?
Nnu bɛ bɔkɔ kɛnɛn kasa la cogo min, joli kɛnɛn kasa bɛ wuli sisan o cogo kelen na.
Bamananw ko: ni boli tun bɛ mɔgɔ kisi saya man, kungowuluni tun tɛ t'a tɛgɛ ma.
Sigimusoni y'a yɛrɛ kofɔ yɔrɔmin, dankelen y'a ka npanmuru foosi ka bɔ a foroko la.
A y'a bugɔ kɔnɔman in kɛrɛ la ka fan bɛɛ kɛ joli ye, k'a sɔrɔ ka fo tɔw ye ko:
A ye nin ta k'o nɛnɛn fɔlɔ.
Ne ka fagan tɛ faganlankolo ye.
Sigidenni dɔ bɔra sigimuso kɔnɔ, o bɛk'a tiriki-tɔrɔkɔ joli la.
Sigidankelen y'a taman d'o kɔrɔ k'o yalon ka taga bintu la.
Sigidennin nanan kɔgɔ dɔɔni-dɔɔni fo k'o kɛ sigisunkuru ye.
Don dɔ, a y'a fo sigi tɔw ye ko :
Don bilen jaɲaan, ne bɛ mba munɛnbɔ.
Sogow bɛ yɛlɛla k'u kanto :
Cɛw kɛɲɛnna fɛn min na, muso tɛ se ka dankari o la.
Tile damadɔw o kɔfɛ, sigisukuruni ko:
Don bɛ n'a dugujɛ kan don.
Aw ka da ne la, ji bɛ labila bi.
Sigidankelen ko bɛ ban bi.
Ji min tuma na, sigisungurunnin in bolila ka t'i min, k'i da jila ka tulon kɛ.
Tumamina, ni Sigidankelen sera jida la, a y'a fɔ ko :
E ma wolo fɔlɔ, dunuya negebɔr'e la kelen wa ?
Nka dunuya ma daminɛn fɔlɔ, kuman t'o banni ma.
Sigidankelen, damatɛmɛnko bɛ se ɲɛjibɔ.
E ka kow ser'u dan la bi, o ye bamunen bɔden in kan ye.
Bunen don, hɛra tɛ ye.
Kɛlɛ don yɛlɛ tɛ ye.
Saya don, siran tɛ ye.
Dugutigi kɔni ta ye dugu ye.
Nka “ntɛ si ninan bi”, o hɔnɔn b'a ka kow kɛ faasi.
Sigidankelen ginina ka da suKurunni in kan yɔrɔ min, o y'i pan ka taman puruti, ka muru foosi.
U ye gerelakɛlɛ kɛ k'o s'a dan na : Sɛbaga ma don.
U ye ntɔrɔnankɛlɛ kɛ k'o s'a dan na : Sɛbaga ma don.
U y'a kɛ tofagan ye, kolo ni pasa, disiba ani kɛrɛni, cɛjankɔkari ni tɛlɛmugu.
O bɛ sen na tumamina, sogo tɔw bɛnna kelen kan:
bɛɛ ka hirii kɛ mansakɛ jugu in kan k'a ka ko ban.
U ye sigisunkuruni dɛmɛn ka dankelen bɔ k'a bi.
U y'a siri tew k'a da.
An k'a kun ci, o ye dɔw kan ye.
Ayi, an k'a ɲɛnɛma jeni, dɔwɛrɛw ko ten.
O si tɛ, an k'a kan tigɛ, o ye tɔw kan ye.
N'toloni y'i kanto :
an kan'a kunci, an kan'a ɲɛnɛman boso, an kan'a ɲɛnɛman jeni, o si tɛ munɛn bɔ aw ma.
A tun bɛ tuuli kɛ n'a gere minu ye, an k'olu kari.
A tun bɛ tani kɛ n'a ntɔrɔn minu ye, an k'olu foroki.
A tun bɛ yeli kɛ n'a ɲɛn minu ye, an k'olu ci pɔɔ k'a fooni k'a bila.
U jɛra ka Sigidankelen k'o cogola, k'a bila.
K'a ta o don fɔ bi, ji labilara sogow ye.
N badenw, sebaaya o sebaaya, n'a sinsinbere kɛra mɔgɔw ntɔɲɔnin ye, o setigi bɛ kɛ yekofila ye.
Dunuya koba caman sun bɛ mosow la :
Bamakɔ esanzɛri kura jɔli 
Bolimafɛnw caya kama Bamakɔ, bolimafɛntigiw bɛ ɲagami ɲɔgɔnna tuma bɛɛ. O bɛ gɛlɛya don sirako la, wa o ye sirabakan kasara caman sababu ye.
Walasa ka nɔgɔya don sirako la Bamakɔ, jamanaɲɛmɔgɔw ye esanzɛri dɔ jɔli daminɛ sira nimoro 5 nan ni Nkuwame kuruma tɔgɔlasira bɛ tɛmɛ min fɛ.
Nin ye santiye ye min ye gɛlɛya don sirako la ka taa Jikɔrɔnipara la, gɛlɛya min, ni bɛɛ ka kan k’a kun yanni baaraw ka ban bawo ni barraw banna fura bɛ sɔrɔ sirakogɛlɛya ni sirabakankasara la ni bɛɛ ye sirabasariyaw bato.
Polisiw bɛ yen ka sira tɛmɛnsira jira mɔgɔw la bawo sira dɔw tɛmɛnni jɔlen bɛ waatinin kɔnɔ fɔlɔ yanni barraw ka ban.
EFƐZIKAW
1
Sɛbɛn bɛ ci minnu ma
1 Ne Pɔli, Krista Yezu ka Ciden Ala sago fɛ, ne bɛ nin sɛbɛn ci aw ma, aw minnu ye mɔgɔsenuw ani kantigiw ye Yezu Krista la [Efɛzi dugu kɔnɔ].
2 Mandiya ni hɛra ka kɛ aw ye ka bɔ an Fa Ala yɔrɔ ani ka bɔ Matigi Yezu Krista yɔrɔ.
3 Ala ka tanu, ale min ye an Matigi Yezu Krista Fa ye. Krista la, a ye an lawasa Hakili senu ka dubaw la sankolow kɔnɔ.
4 Yezu Krista la, a ye an latɔmɔ sani diyɛn ka da, walasa kanuya kɔnɔ, an ka kɛ mɔgɔsenuw ani mɔgɔ nɔgɔntanw ye a ɲɛ kɔrɔ. 5 A ye an dakan kɛ ko an ka kɛ A ka lamɔdenw ye Yezu Krista ta bolo fɛ.
A ye o ŋaniyaɲumanya ta, 6 a yɛrɛ ka ɲumanya majamuni ni a dawula kama, a ye an sɔn ka wasa o ɲumanya min na a ka Mandi bolo fɛ.
7 An bɛ kunmabɔli sɔrɔ Den Mandi nin na a joli sabu fɛ; an bɛ hakɛw yafali sɔrɔ ale la ka bɛn Ala ka ɲumanya mandiya bonya ma. 8 Ala ye a ka ɲumanya dandɔnbali jira an na ka an sɔn hakilimaya ni faamuyali bɛɛ la.
9 A ye an ladɔnniya a ka ko labɛnnen gundo la, a tun ye min ŋaniyaɲuman ta a yɛrɛ kɔnɔ fɔlɔ, 10 walasa ka waatiw lase u dafayɔrɔ ma, ka diyɛn sankolow ni a dugukolow mumɛ dalajɛ kuntigi kelen ka se kɔrɔ, ni o ye Krista ye.
11 Krista la, anw ye an niyɔrɔ sɔrɔ fana: Ka bɛn Ala ka ko labɛnnen ma, Ale min bɛ ko bɛɛ dagun a yɛrɛ sago la, a ye an dakan kɛ, ko: 12 An ka kɛ mɔgɔ fɔlɔw ye minnu ye u jigi da Krista kan Ala dawula majamuni kama.
13 Krista la, aw ye tiyɛn kuma lamɛn fana ni o ye aw kisili Kibaroduman ye. Ka fara o kan, ale la, aw kɛra dannatigiw ye minkɛ, Hakili min layidu tara, o Hakili senu ye nɔ bila aw la, 14 ale min ye an niyɔrɔciyɛn kunfɔlɔ ye sani an ka a bɛɛ sɔrɔ kunmabɔli labandon, Ala dawula majamuni kama.
15 O de kosɔn, kabini ne fana ye a mɛn ko aw dalen bɛ Matigi Yezu la, ani ko mɔgɔsenu bɛɛ kanuya bɛ aw la, 16 ne bɛ barika da Ala ye tuma bɛɛ aw kosɔn ani ne bɛ aw kofɔ ne ka aladeliw sen fɛ.
17 An Matigi Yezu Krista ka Ala, Dawula bɛɛ Tigi, o Ala ka hakilimaya di aw ma min na ale yɛrɛ gundo jira aw la ni ka kɛ sabu ye aw ka a dɔn sɛbɛ la.
18 A ka aw dusu dayɛlɛ a ka yeelen na, walasa aw ka faamuyali kɛ: Jigiya ko la min bɛ a ka wele kɔnɔ, sɔrɔba ko la min bɛ ciyɛn nɔɔrɔma na, ni o ye aw ni mɔgɔsenuw jɛ ye, 19 ani dakabana setigiya ko la, min jɔlen bɛ dannatigiw nafa kosɔn. 20 A barika ani a ka kobɛɛsebagaya nin, a ye olu lafoniyɔrɔ kɛ Krista yɛrɛkun ye, a kɛlen kɔ ka Krista lawuli ka bɔ suw la ani ka o lasigi a kinin fɛ sankolow la, 21 kuntigiya, setigiya, fanga ani masaya bɛɛ ni san cɛ, ani tɔgɔw bɛɛ ni san cɛ, bi taw ani sini taw.
22 Ɔwɔ, a ye fɛn bɛɛ da Krista sen kɔrɔ, ani Krista bilalen o cogo la fɛn bɛɛ kunna, a ye Krista kɛ Jamasenu Kunkolo ye, 23 Jamasenu min ye Krista farikolo ye, a yɛrɛkun dafalen, fɛn bɛɛ bɛ dafalenya sɔrɔ ale min na.
2
1 Fɔlɔ-fɔlɔ, aw tun ye suw ye, aw ka filimakow ni hakɛw kosɔn, 2 aw ye minnu kɛ ka tɛmɛn, tuma min na aw tun bɛ diyɛn ka ala nɔminɛ, Finɲɛtigi ka mara kɔrɔ, min donnen bɛ sankolo ni dugukolo cɛ ani min bɛ ka mɔgɔ murutilenw labaara hali bi.
3 Anw fana, an bɛɛ lajɛlen tun ye olu dɔw ye ; tuma min an tun ye an yɛrɛw labila an fari diyanyekow bolo, an tun bɛ fari sago ani a miirinataw kɛ. I na a fɔ mɔgɔ tɔw, an tun bɛ ten mɔgɔya dakun na, an labilalen Ala ka funun ye.
4 Nka, Ala ka fonisereya ka bon ; o kosɔn, a ye an kanu ni kanuyaba ye ; 5 ka a sɔrɔ an tun ye su ye an ka filimakow kosɔn ; a ye anw labalo kokura, anw ni Krista ɲɔgɔn fɛ. Aw kisira mandiya de fɛ.
6 An ni Krista Yezu, ɲɔgɔn fɛ, A ye an lakunun ka bɔ suw cɛ la ni ka an lasigi sankolow la, Krista Yezu la.
7 O cogo la, a ka ɲumanya fɛ, a ye min jira an na Yezu Krista la, Ala sago kɛra ka a jira waati nataw bɛɛ la ko dan si tɛ a ka mandiya nafaw la.
8 Bawo, anw kisira mandiya de sabu la, dannaya sira fɛ ; o ma bɔ aw yɛrɛw la cogo si la, Ala ka danye de don.
9 O tɛ bɔ wale kɛlenw la, walasa mɔgɔ si kana o kɛ a wasokun ye.
10 Bawo, anw ye Ala bolonɔ de ye, a ye an da Yezu Krista la, walasa an ka balo koɲumanw kɛli la, A ye minnu labɛn an ɲɛ kabini tumajan u sira taamani kama.
11 Ayiwa, aw ka aw hakili jigin a la ko fɔlɔ-fɔlɔ, Ala dɔnbaliya taamasenɲɛ tun bɛ aw fari la : A tun bɛ fɔ aw ma ko « nɛgɛkɔrɔsigibaliw » mɔgɔw fɛ, minnu sigira nɛgɛ kɔrɔ ka u fari yɔrɔ dɔ tigɛ.
12 Aw ka aw hakili jigin a la ko o waati la, aw ni Cidenmasa tun tɛ ɲɔgɔn bolo, sigiyɔrɔ tun tɛ aw la Isirayɛli cɛ ma : Aw tun ye dunanw ye layiduw ko la, jɛw tun sirila minnu kan, o jigiya tun tɛ aw la, Ala sɛbɛ tun tɛ aw bolo yan diyɛn kɔnɔ.
13 Nka, sisan, Yezu Krista la, aw minnu tun bɛ yɔrɔjan fɔlɔ-fɔlɔ, aw magɛrɛla Krista joli sabu fɛ.
14 Bawo, ale Krista kɔni, ale de ye an ka hɛra ye : A ye fan fila kɛ kelen ye. A fari la, kogo min tun bɛ u fara : Ni o ye ɲɔgɔnjuguya ye, a ye o ci. 15 A ye Jɛ Sigikan labin, ani a ciw ni a laadaw. A sago kɛra ka Zifuw ni siyaw kɛ kelen ye mɔgɔyakura la a yɛrɛkun na. O cogo la, a ye hɛra lana 16 ani ka u fila ni Ala cɛ bɛn farikolo kelen na, kuruwa sabu fɛ ; kuruwa kan, a ye ɲɔgɔnjuguya silasa.
17 A nana hɛra de kofɔ aw ye, aw minnu yɔrɔ tun ka jan, ani mɔgɔw ye, minnu yɔrɔ tun ka surun.
18 Ani ale de sabu fɛ, an fan fila bɛɛ bɛ se ka an magɛrɛ Fa Ala la, Hakili kelen ka mara kɔnɔ.
19 O dun na, aw tɛ dunanw wali tungalamɔgɔw ye tugun ; aw ye mɔgɔsenuw sigiɲɔgɔnw ye ani Ala ka du denw.
20 Aw jɔra ka kɛ so min ye, o ju sigilen bɛ cidenw ni kiraw kan, ani Yezu Krista yɛrɛ ye o selekelafara ye.
21 Ale la, so mumɛ bɛɛ bɛ jɔ ka yɛlɛn walasa ka kɛ Batoso senuman ye Matigi la.
22 Ale la, aw fana ni tɔw tara ɲɔgɔn fɛ ka jɔ ka kɛ Ala sigiyɔrɔ ye Hakili Senu barika la.
3
Pɔli ka cidenya Krista gundo ko la
1 O de kosɔn, ne Pɔli, ne min bɛ kaso la Krista [Yezu] kosɔn, aw siyaw ka nafa kama, 2 Ala ɲɛna ne ma ka danye min kalifa ne ma aw ye, aw ye o komɛn ; 3 Ala ka gundomajira fɛ, ne ye gundo nin dɔnniya sɔrɔ, iko ne bɔra ka o ɲɛfɔ sɛbɛn na aw ye teliya la cogo min na.
4 O kalantɔ aw fɛ, aw na se ka a ye, ko : Ne bɛ Kristako gundo kala ma.
5 O gundo, Ala ma o jira fɔlɔmɔgɔw la, iko a ye o da kɛnɛ kan cogo min na sisan, Hakili bolo fɛ, a ka cidensenuw ni a ka kiraw ye.
6 O gundo, o ye ko : Kibaroduman sabu fɛ, siyaw ni Zifu bɛɛ jɛ kɛra ciyɛn kelen ye, u kɛra ɲɔgɔn fɛ farikolo kelen sigidaw ye ani u bɛɛ niyɔrɔ bɛ layidu kelen nin na, Yezu Krista la.
7 Ne kɛra o Kibaroduman ciden ye Ala ka danye sabu fɛ, a ɲɛna ne ma ka min di ne ma a ka sebagaya jirali fɛ.
8 Ne min ye mɔgɔsenuw bɛɛ la dɔgɔmannin ye, ne ye Ala ka danye sɔrɔ, ka Krista nafa dandɔnbaliw kofɔ siyaw ye, 9 ani ka gundo ni a kɔnɔko bɛɛ da kɛnɛ kan, gundo min tun bɛ dogo la an Dabaga-Ma na kabini diyɛn ma da. 10 O cogo la, ka a daminɛ bi ma, hali sankolow kuntigiw ni u setigiw na Ala ka hakilimaya koɲɛw bɛɛ sidɔn Jamasenu bolo fɛ. 11 O ye Ala miirinako ye kabini diyɛn ma da ; ani a ye o de waleya an Matigi Yezu Krista la. 12 An ka dannaya Krista la, o de bɛ an ja gɛlɛya ka an madon Ala la ni jigi ye.
13 O de kosɔn, ne bɛ a ɲini aw fɛ ko ne bɛ tɔɔrɔ minnu na aw kosɔn, olu kana aw dusu tiyɛn : Olu ye aw ka kunnawolo de ye.
Pɔli ka delili Krista kanuya ko la
14 O de kosɔn, ne bɛ ne ɲɔngiri Fa Ala ɲɛ kɔrɔ, 15 min ye sibolo bɛɛ tɔgɔ Dabaga ye sankolo la ani dugukolo kan.
16 A ka aw labɛn ni a barika ye ka bɛn a dawula nafaba ma, ka se di aw ma Hakili fɛ, walasa mɔgɔkuraya ka banban aw dusu la. 17 Krista ka kɛ aw dusu la dannaya fɛ. Aw banbannen ani aw basigilen ka to kanuya kɔnɔ.
18 O cogo la, mɔgɔsenuw bɛɛ fɛ, aw na se ka Ala ka kanuya faamu : A kɔnɔ ka bon cogo min, a jɔjan lasamanen cogo min, a kundama bɛ cogo min ani a dunya bɛ cogo min.
19 Krista ka kanuya, min ka bon ni Adamadenw ka ko dɔntaw bɛɛ ye, aw na o faamu fana. O tuma, aw na lawasa, fo Ala yɛrɛkun ka basigi aw dusu la.
20 Ala bɛ se ka ko kɛ an ye ka tɛmɛn an ka fɛn ɲininenw ani an hakilinataw kan haali ! ale min bɛ fanga don anw la a ka sebagaya fɛ.
21 Tanu ka kɛ a ye, Jamasenu kɔnɔ ani Krista Yezu tilew bɛɛ la sanga ni waati bɛɛ !
Amiina !
4
1 Ne min bɛ kaso la Matigi kosɔn, ne bɛ aw laadi walasa aw ye Ala ka welekan min mɛn, aw ka tugu o la ni kantigiya ye.
2 Aw ka balo kuncɛdɔgɔya la, dusumadali ani muɲuni kɔnɔ. Aw ka ɲɔgɔn ka kow kun ni kanuya ye.
3 Aw ka aw jija ka Hakili ka kelenya matarafa aw ni ɲɔgɔn cɛ bɛn fɛ.
4 Aw welekan ye aw bɛɛ wele jigiya kelen kama cogo min, o cogo kelen na, farikolo ye kelen ye, ani Hakili ye kelen ye ; 5 Matigi ye kelen ye, dannaya ye kelen ye, batɛmu ye kelen ye, 6 Ala ye kelen ye, ani bɛɛ Fa don, ale min bɛ Masaya la bɛɛ kunna, min bɛ baara kɛ an bɛɛ bolo fɛ ani min basigilen bɛ bɛɛ la.
7 Nka an bɛɛ kelen-kelen ye a niyɔrɔ sɔrɔ Ala ka mandiya la, ka bɛn Krista ka danyew tilacogo ma.
8 O de kosɔn, a fɔlen bɛ Kitabu Senu la, ko : A yɛlɛnnen san fɛ, a ye kasolamɔgɔ tɔw sama ka yɛlɛn, ani a ye Ala ka danyew di mɔgɔw ma.
9 A yɛlɛnna, o kɔrɔ bɛ di ? O bɛ a jira ko a tun jiginna fɔlɔ fo dugukolo kan,
10 ale min tun jiginna, o kelen yɛrɛ de yɛlɛnna ka taa sankolo la, walasa ka diyɛn bɛɛ lawasa danyew la.
11 A ye danye kɛrɛnkɛrɛnnen di mɔgɔw ma : Ka dɔw kɛ Cidenw ye ; dɔw, kiraw ; dɔw, Kibaroduman lakalibagaw ani fana jama dɛɛndɛɛnbagaw ani karamɔgɔw ye. 12 O cogo la, mɔgɔsenuw ka kow bɛ ɲɛnabɔ walasa dannaya ciw ka waleya ani Krista farikolo jɔli baara ka kɛ. 13 A laban, dannaya kelen pe na kɛ an bɛɛ lajɛlen na, ani an bɛna dɔnniyasɛbɛ sɔrɔ Ala Den ko la, an na kɛ mɔgɔɲɛnatigɛw ye, ka Krista ka dafalenya bɛɛ sɔrɔ.
14 O tuma, an tɛna kɛ tugun iko denmisɛnw, palonpalon na, kunfɛgirin na, fiyɛn fɛ ten kalansiraw kan, munu-munu na mɔgɔw bolo minnu ka nanbarakow bɛ laban tununni ma.
15 Nka, ni an bɛ balo tiyɛn sira kan kanuya la, an na kɛ kɔgɔ ye cogoya bɛɛ la Krista la, ale min ye kunkolo ye. 16 Ale de sabu fɛ, farikolo sigidaw bɛɛ bɛ ɲɔgɔn minɛ ka kɛ kelen ye ; tugudaw de bɛ farikolo kɛ kelen ye ; ni sigida kelen-kelen bɛ a bɛrɛmaciw kɛ, farikolo bɛ kɔgɔ ni ka kundama sɔrɔ kanuya la.
Balocogokura Krista la
17 Ne dun bɛ a fɔ aw ye, ka a jɛya aw ma Matigi la : Aw man kan ka balo tugun iko siyaw, minnu bɛ u yɛrɛ bila miirikunntanw bolo. 18 U hakili dibilen don ani u ye dunan ye balotigi Ala ko la, kodɔnbaliya kosɔn min bɛ bɔ u ka dusukungɛlɛya la. 19 U ka hakilintanya fɛ, u ye u yɛrɛw labila diyatɔya bolo, fo ka u kɛ sa nɔgɔlenya dabilabali ka jɔnw ye.
20 Nka aw kɔni, aw ma kalan nin cogo la Krista ko la, 21 fo ni o ye a sɔrɔ aw ma ale de komɛn, ani ka aw kalan ale de ko la ka bɛn tiyɛn ma min bɛ Yezu la.
22 Aw ka kan ka aw balocogokɔrɔ dabila, ka mɔgɔyakɔrɔ wɔrɔ ka bɔ aw la : O bɛ toli de ka taa, negejuguw ka nanbarakow fɛ. 23 Aw ka sɔn aw ka lakuraya aw miiricogo bayɛlɛmali fɛ. 24 Aw ka mɔgɔyakura fari da, mɔgɔya min dara ka bɛn Ala ma, tilennenya ni senuya la minnu jujɔ ye tiyɛn ye.
25 O de kosɔn, aw kana nkalon tigɛ tugun : Bɛɛ ka tiyɛn fɔ a mɔgɔɲɔgɔn ye, katugu an ye farikolo kelen sigidaw ye.
26 Hali ni aw fununna, aw kana hakɛ kɛ : Aw kana dimi mara fo ka tile bin.
27 Sitanɛ kana se si sɔrɔ aw kan.
28 Mɔgɔ min tun bɛ sonyali kɛ, o tigi ka sonyali dabila ; ka a magan ka baara kɛ tilennenya la, walasa a ka se ka ɲumanya kɛ kɔlibagatɔ ye a wɔsi la.
29 Kumajugu si man kan ka bɔ aw da kɔnɔ, nka ni aw ma ɲɛ kuma kɔ, aw ka kumaɲumanw dama fɔ minnu bɛ se ka dannaya nafa ani ka fɛn ɲɛ u lamɛnbagaw ye.
30 Aw kana Ala Hakili Senu mafiyɛnya, min bolonɔ kɛra aw la, aw kunmabɔlidon kama.
31 Dusumangoya, dusubɔ, pɛrɛnpɛrɛn wali nenili, ani juguya sifaya bɛɛ : Aw ka olu silatunun ka bɔ aw cɛ ma.
32 Aw ka ɲumanw kɛ ɲɔgɔn ye, dusumandiw kɔni. Aw ka yafa ɲɔgɔn ma, iko Ala yafara aw ma cogo min Krista kosɔn.
5
1 Ayiwa, aw ka Ala ladege, katugu aw ye a den ye a bɛ minnu kanu. 2 Aw ka balo kanuya la iko Krista; ale min ye an kanu ani ka a yɛrɛ di an kosɔn, ka kɛ nilifɛn ani sɔnnifɛn ye iko sumadiyalan.
3 Diyatɔya, nɔgɔlenya sifaya o sifaya ani natabaya, olu ye kow de ye, hali da man kan ka se tugun minnu ma aw cɛ la. O fɔkun tɛ mɔgɔsenuw ye.
4 Malobaliyakumaw, kumakunntanw wali kumajuguw, olu fana man kan ka mɛn aw da: O si man kan; nka olu nɔ na, barikadalikan de ka kɛ aw da.
5 Bawo, aw ka a dɔn koɲuman, ko: Diyatɔ, mɔgɔ nɔgɔlen ani nataba, o min ye bolibatobaga yɛrɛ ye, olu si tɛ ciyɛn sɔrɔ Krista ni Ala ka Masaya kɔnɔ.
6 Aw kana a to mɔgɔ si ka aw lafili ni kumalankolonw ye: o ko ninnu bɛɛ de bɛ Ala ka dimi lase mɔgɔ murutilenw ma.
7 Aw ni o tigilamɔgɔw kana jɛ foyi ma.
8 Fɔlɔ, aw tun bɛ dibi bolo; sisan, Matigi la, aw kɛra yeelen taw ye; aw ka balo yeelen taya la.
9 Yeelen bɛ wolo fɛn min na, o ye ɲumanya ye, tilennenya ani tiyɛn ye.
10 Fɛn min ka di Matigi ye, aw ka o faranfasiya. 11 Aw kana aw sen don dibilako nafantanw la; nka, aw kɔni ka olu da kɛnɛ kan.
12 O kow minnu bɛ kɛ dogo la, olu baro bɔli ye maloya ye.
13 Nka ko o ko dara kɛnɛ kan, o bilara kɛnɛ kan yeelen de fɛ; 14 katugu ko o ko dalen don kɛnɛ kan, o ko ye yeelen ye.
O de kosɔn, a bɛ fɔ, ko: «E min bɛ sunɔgɔ la, wuli ka bɔ dlan na, wuli ka bɔ suw cɛ la, ani Krista na i layelenku.»
15 Aw ka aw kɔlɔsi kosɛbɛ aw balocogo la.
Aw kana balo iko hakilintanw, nka iko hakilimaw, 16 minnu bɛ bi tile minɛcogo dɔn, ka a masɔrɔ donw man ɲi.
17 O de kosɔn, aw kana kɛ hakilintanw ye; nka Matigi sago ye min ye, aw ka o faamu kosɛbɛ;
18 aw kana aw fa dɔlɔ la katugu dɔlɔ bɛ na ni kakalaya ye.
Aw ka a to Hakili ka wara aw la.
19 Aw ka jɛ ka batodɔnkiliw da, ka Ala majamuni dɔnkili ani dɔnkili wɛrɛw da Hakili bɛ minnu jigin anw kɔnɔ.
Aw ka dɔnkili da Matigi ye ani ka a majamu aw dusukun bɛɛ la.
20 Waati bɛɛ ani kow bɛɛ la, aw ka barika da an Fa Ala ye, an Matigi Yezu Krista Tɔgɔ la.
Ɲɔgɔn minɛcogokuraw
21 Krista bonya kosɔn, aw ka aw majigin ɲɔgɔn ye.
22 Musow ka sɔn u cɛw ye, iko Matigi ye.
23 Fɛn min ye muso ta fan ye, cɛ de ye muso kuntigi ye, iko Krista ye Jamasenu kuntigi ye cogo min: Krista min ye a yɛrɛ farikolo kisibaga ye.
24 Ayiwa sa, iko Jamasenu sɔnnen bɛ Krista ye cogo min, musow fana ka a kɛ ten u cɛw fan fɛ.
25 Aw minnu ye cɛw ye, aw kelen-kelen ka a muso kanu iko Krista ye Jamasenu kanu cogo min, ani ka a yɛrɛ di o kosɔn. 26 Krista ye a ŋaniya ka a ka Jama senuya. O de ye a to a ye a ko ji la ni kumakan ye ka a saniya.
27 A sago kɛra Jamasenu ka nɔɔrɔya a yɛrɛ ɲɛ kɔrɔ, ka a kɛ Jama nɔgɔntan, fɔsɔn-fɔsɔnbali, ani finɲɛntan ye. A sago kɛra a ka Jama ka kɛ Jama Senuman ani Jama jalakintan ye.
28 Cɛ ka kan ka a muso kanu o cogo kelen de la, ka kɛ a muso fɛ iko a bɛ a yɛrɛ farikolo fɛ cogo min na.
Cɛ min kɔni bɛ a muso kanu, o bɛ a yɛrɛ de kanu.
29 Mɔgɔ si tɛ a yɛrɛ farikolo jaasi, nka a bɛ o labalo, a bɛ a mago don o la.
Krista bɛ a kɛ ten Jamasenu fan fɛ, 30 katugu anw ye Krista farikolo sigidaw de ye.
31 « O de kosɔn, cɛ na bɔ a fa ni a ba kɔrɔ, ka a nɔrɔ a muso la; ani u fila lajɛlen tɛna kɛ fɛnwɛrɛ ye fari kelen pe kɔ.»
32 Gundo nin ka bon.
Ne bɛ o fɔ Krista ni a ka Jamasenu cɛ Jɛ ko la.
33 O bɛɛ ni a ta, aw kelen-kelen ka kan ka a muso kanu, iko a bɛ a yɛrɛ kanu cogo min na, ani muso ka kan ka tanga da a cɛ kan.
6
1 Denw, aw ka kolo aw banginbagaw ye, Matigi la: O de bɛnnen bɛ.
2 I ka i fa ni i ba bonya, ci fɔlɔ ye o de ye, layidu dɔ tara min ko la: 3 Walasa i ka hɛra ni sijan sɔrɔ diyɛn na.
4 Banginbagaw, aw kana aw denw dusu tiyɛn, nka aw ka u lamɔ ka u kolo ani ka u laadi ni kanw ye, minnu ye Matigi sagonataw ye.
5 Jɔnw, aw ka sɔn ka kolo aw matigiw ye yan diyɛn na, siranɲɛ ni yɛrɛyɛrɛ ani kɔnɔjɛlenya la, i na a fɔ ni a tun bɛ Krista de ye.
6 Aw kana o wale kɛ ka da a kan ko dɔ ɲɛmadalen bɛ aw fɛ. Nka, aw ka kow bɛɛ kɛ iko Krista ka jɔnw, minnu bɛ girin ka Ala sago kɛ.
7 Aw ka aw ka jɔnyabaara kɛ ni ŋaniyaɲuman ye: Iko ni aw bɛ a kɛ Matigi ye, nka mɔgɔw ko tɛ. 8 Katugu aw ye a dɔn ko mɔgɔ kɛra cogo o cogo, jɔn wali hɔrɔn, a bɛna a sara sɔrɔ Matigi fɛ, ka bɛn a ka koɲuman kɛlen ma.
9 Matigiw, aw fana ka o ɲɔgɔn kɛ aw ka jɔnw ye, aw ka ɲɛkumu dabila. Katugu aw bɛ a dɔn, ko: matigi kelen de bɛ olu ni aw bɛɛ lajɛlen na sankolo la, ani ko o Matigi nin tɛ mɔgɔ bɔ mɔgɔ la.
Dannatigiw ka kɛlɛkɛminɛnw
10 O bɛɛ kɔ, aw ka aw labɛn ka fanga sɔrɔ Matigi fɛ, a ka setigiya fangaba la.
11 Aw ka Ala ka maramafɛnw kɛ aw donfini ye, walasa ka se ka Sitanɛ ka dabalijuguw kunbɛn.
12 Bawo, an tɛ ka mɔgɔw kɛlɛ, nka an bɛ ka sanfɛjuguw ani diyɛn nin Fangatigiw, a Setigiw ani a Kotigiw de kɛlɛ.
13 O kosɔn, aw ka Ala ka maramafɛnw minɛ aw bolo; o cogo la, ni waatijugu sera, aw ka se ka aw yɛrɛ lafasa ani cogo bɛɛ ka aw jɔ aw jɔyɔrɔ la.
14 Aw ka aw jɔ ka aw banban, ka aw cɛsirilen to ni tiyɛn ye, ka tilennenya nɛgɛdulɔki to aw kan na, 15 ka aw sen donnen to jijalenya sabara la, hɛra Kibaroduman jɛnsɛnni kama, 16 ka dannaya to aw la tuma bɛɛ iko nɛgɛbɛnnan, min na a to Nijugu bɛ biɲɛ tasumama minnu bon aw ma, aw ka se ka olu faga.
17 Aw ka kisili nɛgɛfugula don aw kun na ani aw ka sɔn ka Hakili ka npan fana minɛ aw bolo, ni o ye Ala ka Kuma ye.
18 Ka aw sinsinnen to Hakili la, aw ka Ala deli sira bɛɛ fɛ ani tuma bɛɛ, ka aw hamiw jira. Aw ka siɲɛna kɛ soonadonni delili la mɔgɔsenu bɛɛ ye.
19 Aw ka Ala deli ne fana ye: walasa kuma ka don ne da, ne ka Kibaroduman gundo jɛnsɛn ni jagɛlɛya ye, 20 ne ye Kibaro min lasigiden ye hali ka ne sirilen to ni nɛgɛjɔlɔkɔ ye. Ayiwa, aw ka Ala deli, walasa Kibaroduman ka kɛ fura ye ne yɛrɛ ma, ne ka dusu sɔrɔ ka kuma ni jagɛlɛya ye iko ne ka kan ka a kɛ cogo min.
Kuma labanw ani dubaw
21 Ne sago ye aw fana ka a dɔn ne bɛ cogoya min na, ani ne bɛ ka min kɛ; Tisiki, ne balimakɛ mandi, baarakɛla kantigi Matigi la, o na kibarow bɛɛ lakali aw ye.
22 Ne bɛ a ci ka taa aw yɔrɔ fɛn min kama tigitigi, o ye ka a jira aw la: An bɛ dakun min na ani ka aw dusuw lamin.
23 Ne balimaw, ka hɛra ni kanuya ani dannaya nɔgɔya aw ye Fa Ala ani Matigi Yezu Krista yɔrɔ.
24 Ala ka mandiya ka kɛ mɔgɔw bɛɛ ye minnu bɛ Matigi Yezu Krista kanu, kanuya banbali la.
TƆN.
Bolonkɔnin kelen tɛ bɛlɛ ta.
(ntalen).
Bamanan tɔn ju.
Tɔnko ye kokɔrɔ ye min daminɛ tuma mɛna.
Tɔn fɔlɔ sigira Sekɔrɔ Bitɔn Kulubali fɛ.
O waati kelen kɔnɔ, tɔn dɔ fana tun sigilen bɛ Kanubaɲuman fɛ Pelengana dugu kɔnɔ (1760-1763).
O kɔfɛ Da Jara kɛlen Banankɔrɔ dugutigi ye a fa fɛ, a ye tɔn dɔ dilan k'a kɛ i n'a fɔ fɔlɔ kofɔlenw. Kirango Bɛn fana ye dɔ sigi Kirango.
Tɔn buruju la, cɛmisɛnw dɔrɔn de tun ye tɔndenw ye ka da kun fila kan.
A fɔlɔ tɔndenw tun ye sɔrɔdasiw ye, o tun bɛ npogotigiw sen bɔ a la.
O bɔlen kɔ ka kɛ tɔnden ye tun ye birili daminɛ ye.
Musa Kulubali ka fɔli la (san 80) n'ale tun ye Kirango tɔntigi ye k'a ta san 1958 fo san 1961, tɔnden minnu tun ma boloko olu tun bɛ biri sogo la sanni u ka biri Ntomo na.
Sɔrɔdasiya ni birili bɔlen a la, tɔn damakɛɲɛna cɛmisɛnw ni npogotigiw ma.
Tɔndenw sigilen bɛ filankulu ni filankulu.
Cɛmisɛnw bɛ don tɔn na u san 18 hakɛ, u bɛ bɔ tɔn na u san 40 fo 45.
Npogotigiw bɛ don tɔn na u san 14, u bɛ bɔ n'u furula walima n'u ye san 20 sɔrɔ.
Cɛmisɛnw ni npogotigiw minnu ye tɔn baarakɛlaw ye kɔ, filankulu o filankulu n'o kɛra tɔnden ye ka tɛmɛ, olu bɛ kɛ tɔn faw dɔ ye.
O tɔn faw de bɛ tɔnɲɛmɔgɔw laadi ni k'u dɛmɛ u ka kokɛtaw bɛɛ la.
Tɔn ye dugu taaboloko ɲuman dɔ ye.
A bɛ dugu bɛn sinsin ka da a bɛ baara minnu kɛ dugu mumɛ ye, a bɛ dugulamɔgɔw dɛmɛ ani k'u kala ɲɔgɔn na.
Tɔndenw ye dugumɔgɔw ka baarakɛlaw ye.
Misali la ni ga min ka foro ka bon, bolo caman t'a fɛ k'a ka ci kɛ, o bɛ u ɲini u k'a ka baara kɛ.
Baara kɛlen kɔ gatigikɛ bɛ u sara ni ɲɔ ye. O ɲɔ in bɛ tobi sogobɔ tuma k'a kɛ tɔndenw ka dumuni ye.
Dugu dɔw yɛrɛ la cikɛ kɔfɛ, tɔndenw bɛ tufa gosi k'o feere dugulamɔgɔw ma.
Numukɛ min bɛ sogokunkolow dilan bɛ sara ni ɲɔ sɔrɔlen ye cikɛ la walima tɔndenw b'a ka foro cikɛ a ye. O bɛ kɛ a ka sara ye.
Sogobɔ labɛnni ye tɔn ka baaraw la belebele ye.
Tɔn bɛ sɔrɔ o sɔrɔ kɛ san kɔnɔ, o bɛɛ bɛ don sogobɔ la.
Sɔrɔ in bɛ don sogokunkolo kuraw bɔli la, fɔlifɛn labɛnni ani tɔnɲɛnajɛ dumuni na.
Kin bɛɛ n a ka tɔn don.
Tɔn labɛnni sigilen bɛ tɔɲɔgɔnya kan.
Tɔɲɔgɔnw bɛ don tɔn na ɲɔgɔn fɛ, ka baaraw kɛ ɲɔgɔn fɛ, ka bɔ ɲɔgɔn fɛ san kelen.
A ka ca a la tɔn ɲɛmaaya ye san saba ye.
Nka ɲɛmɔgɔ sigilen bɛ se ka san wɔɔrɔ k'a la ka da a kan mɔgɔw ma sɔrɔ k'u kɔfalen walima u ye baara ɲuman kɛ.
Ni tɔndenya wajibiyalen don duguden bɛɛ ma, ɲɛmɔgɔya tɛ kɛ ɲamakalandenw fɛ (jeliw, numuw ani garankew).
Ɲinini kɛra dugu minnu kɔnɔ tɔn ɲɛmɔgɔba tɔgɔ ye ko tɔntigi, tɔnkuntigi walima faama.
Ale n'a dankan de ka kɔrɔ ni ɲɛmɔgɔw bɛɛ ye.
Ɲɛmɔgɔ tɔw bɛ sugandi ka da u ka timinandiya kan.
Kɔnɔnasariya bɛ tɔn kɔnɔ wa a sariyaw bɛ bɛɛ kan.
Ni sariyaw ma labato, a ɲakinni bɛ bɔ woro fo ba la ka da sariya tiɲɛni bonya walima a dɔgɔya kan.
Bibi in na, tɔnw bɛ gɛlɛyaba kɔnɔ ka da u sariyaw labatocogo kan.
San 2002 kɔnɔ, denmisɛnw ka ban tɔn baaraw ma, o ye tɔntigiw wajibiya ka ban u ka tɔnɲɛnajɛw ma (o ban kɛra u ɲakinni ye).
Dugu dɔ tɔnko tun bɛ ɲini ka ban Ala ni Mɛri sababu n'o ye yenka ye, tɔn wilila ka ɲanajɛ kɛ san 2002 la.
A kɔlɔsira ko tɔn ka sɔrɔsiraw yɛlɛmana.
Tɔncikɛ nɔna, wari de bɛ sara tɔndenw fɛ. Ni baara minnu kɛra olu fana de bɛ sara ni wari ye.
Tɔnɲɛnajɛ mana se, se bɛ kɛ ONG ma ka wari ɲini u fɛ (k'a ta laadaw la fo fɔliw la ko kɔnɔ lajɛ).
Kirango tɔn.
Kirango tɔn kɛra misali ye ka tɔn ko ɲɛfɔ ka d'a sintiya n'a ka biɲɛkɛnɛya de kan.
San 2002 la, Kirango tɔnden tun ye mɔgɔ 635 ye. A muso tun ye 200 ye, cew tun ye 435 ye.
Mbeseriw bɛ kɛ tɔndenw ye n'u ye san 18 sɔrɔ si la.
U bɛ san naani kɛ baaramisɛnw kɛli la. O san naani mana tɛmɛ cɛmisɛn duuru fɔlɔ minnu ka kɔrɔ tɔw ye, olu bɛ don baarakɛ kuluw la. U bɛn don kulu la k'a ta min ka kɔrɔ u bɛɛ ye ka jigin. U bɛ don kuluw la nin cogo la. Fɔlɔ Faama ka kulu; filanan Maabɛrɛkanu ka kulu; sabanan Ɲɛnɛmaminɛ ka kulu; naaninan Morikɛ ka kulu; duurunan Yɛrɛlandi ka kulu.
U bɛ kɛ ɲɛmaa ye n'u ye san 35 sɔrɔ k'u to tɔn ka baaraw kɛli la.
Npogotigiw ye kulu kelen de ye wa a ɲɛmɔgɔ bɛ wele ko Npogotigikuntigi.
Kirango ga dɔw bɛ yen, olu denw tɛ kɛ Faama ye.
Olu ga dɔw ye nin ye: Ngolosiw, Kulubali ni Tarawele minnu bɛ Denan (o ye Kirango kin dɔ ye min sigira Den Kɔrɔba Jara fɛ, Ngolo balimamuso don) ani Buwarɛw n'olu de ye Kirango sigi.
Nin gaw tɛ kɛ Faama ye k'a kun kɛ u delila ka fanga kɛ dugu in kɔnɔ.
Faama.
Faama tun bɛ fɔ Segu masakɛw de ma fɔlɔfɔlɔ.
O tɔgɔ in de dara sisan tɔnkuntigiw la.
O Faama in de ye tɔn fanga tigi ye.
Ale de bɛ tɔn taabolow dantigɛ ni tɔnsigiw bɛ kɛ, ale fana de ye ɲɛmɔgɔ ye.
Faama de bɛ tɔnɲɛnajɛ dɔgɔda, nka o b'a sɔrɔ a ye jɛn ɲini mɔgɔkɔrɔbaw fɛ.
Tɔn minɛnw bɛɛ bɛ mara Faama n'a ka dankan fɛ ye.
Maabɛrɛkanu.
Faama ka dankan do. A tɔgɔ dalen bɛ tɔnjɔnw ka kuntigi dɔ la min tun bɛ Mamari Kulubali n'o bɛ wele Bitɔn tile la. Maabɛrɛkanu tun bɛ faama kɛrɛfɛ Segu. Tɔgɔ in kɔrɔ ye "mɔgɔ min b'i fɛ".
Bamananw fɛ i ka juru bɛ i dɔnbaga de la.
O tuma Maabɛrɛkanu tɔgɔ in bɛ Faama n'a ka dankan cɛ jira tɔn in kɔnɔ.
Ɲɛnɛmaminɛ.
Tɔn ɲɛmɔgɔ sabanan don.
Tɔgɔ in fɔra fɔlɔ maanadalaw fɛ Segu.
O tuma Segu kɛlɛkɛyɔrɔw la, tɔnjɔn ɲɛmɔgɔ dɔw tun tɛ jugu faga, u tun b'u minɛ.
Olu tun bɛ wele ko ɲɛnɛmaminɛw.
Nin kulu in mɔgɔw bɛ kogɛlɛnw ɲɛnabɔ, ka kobaw kɛ tɔn kɔnɔ.
O de la Ɲɛnɛmaminɛ ye Yɛrɛladi kɔrɔkɛ ye.
Walasa k'u tɔgɔ kunfɔ, ni sogobɔ sera, u bɛ nanalen cama minɛ k'o jira jama na kɛnɛ kan.
Morikɛ.
Morikɛ ye tɔn maa basigilen ye.
A tɔgɔ tara silamɛ diinɛ na.
Morikɛ bɛ tɔndenw ni ɲɔgɔn cɛ walima tɔn yɛrɛ mɔgɔ wɛrɛw bɛnbaliya fɔ ka ban.
A bɛ Faama deli a ka dɔ bɔ mɔgɔ minɛnen ka ɲakinni fɛn na.
Morikɛ de bɛ aladeli ni dugawudon kɛ.
A bɛ se domaw ma ka tɔnɲɛnajɛ kibaruya lajɛ ka sarakaw bɔ. Ale de ye murukalatigi ye bamanan.
Yɛrɛlaadi.
Bamanankan na a bɛ fɔ ko "yɛrɛlaadi ka fisa ni mɔgɔ wɛrɛ laadi".
Yɛrɛlaadi ka baara ye ka tɔn sariyaw sinsin.
A bɛ ɲɛnajɛ basigi. O la a bɛ busan ta mɔgɔw fɛ minnu t'a fɛ k'u yɛrɛlaadi.
Yɛrɛlaadi kulu ye tɔn sinsinbere ye.
Denmisɛnnin biɲɛkɛnɛw dɔrɔn de b'a kulu in na.
Ɲɛmɔgɔw bɛɛ la Yɛrɛlaadi dɔrɔn de b'a ka kulu mɔgɔw sugandi.
Tɔn fɛn o fɛn ale de y'a ɲɛmɔgɔba ye: Jɛkabaaraw, ɲɛnajɛw.
Ɲakinni min ka kan ka da tɔnden min kan ale de b'o pereperelatigɛ. Wa ale kelen de bɛ ɲakinnifɛn minɛ.
Mbeseri.
Mbeseri ye bilakorow ye.
N'u bolokora tuma min u bɛ tila kulu duuru in nin ɲɔgɔn cɛ. Bɛɛ bɛ to i ka kulu la fo ka taa se i bɔtuma ma tɔn na.
U bɛ u kɔrɔw ka cimisɛnw ni tɔn baaramisɛnw kɛ.
Npogotigiw.
Ɲɛmɔgɔ kelen pewu de bɛ npogotigiw la tɔn kɔnɔ.
A bɛ npogotigiw ni kuluw ni ɲɔgɔn cɛ.
Foroba baaraw la u bɛ ji ta ani ka ɲɔ doni ɲɔtigɛ waati.
Npogotigiw ka baara la belebele ye dumunitobi ye sogobɔ waati.
Hawa Kulubali (san 49) Npogotigi tun bɛ finiw di minnu tun bɛ don sogow la sogobɔ tumaw.
Wariko donnen tɔnko la san 1960 de y'a to tɔn bɛ fini san.
Kirango tɔn ɲɛmɔgɔya dilannen don ka ɲɛ kosɛbɛ.
Kulu bɛɛ b'i jɔyɔrɔ dɔn tɔn sigi o sigi.
Kɔrɔfɔ fɔliw bɛɛ danfaralen don tɔn kɔnɔ.
Kuma tɛ ta ɲɔgɔn da fana ni tɔndenw cɛ.
Faama bɛ kuma fɔ Maabɛrɛkanu kulu ɲɛmɔgɔ ye.
O b'a fɔ Ɲɛnɛmaminɛ kulu ɲɛmɔgɔ ye, o b'a fɔ Yɛrɛlaadi kulu ɲɛmɔgɔ ye, o bɛ sɔrɔ ka mɔgɔ sugandi a ka kulu mɔgɔw la min bɛ kuma lase jama ma.
Ni kibaruya min bɛ ɲɛfɔ Faama ye o bɛ fɔ Yɛrɛlaadi ɲɛmaa ye, o b'a fɔ Ɲɛnɛmaminɛ ɲɛmaa ye, o fana b'a fɔ Maabɛrɛkanu ɲɛmaa ye o bɛ sɔrɔ k'a lase Faama ma.
[situlukun fila].
nsiirinin, nsiirinin.
ko muso dɔ a tun be situlu dlan ka na tulukun nyuman nin fila dlan sa.
ko ni Alla tun ka ninw kɛ denmisenninw fila ye, Alla tora a ka masabaya la.
ka sin ka o kɛ denmisenninw fila ye.
a ka kelen tɔgɔ ko Finmaanin.
a ka kelen tɔgɔ ko Gɛningɛ.
donsokɛ dɔ taara sogo faga ka kɛ ni a ye ka kɛ ni a ye ka taga don u fɛ o ka kungo kɔnɔ.
o ka so tun be kungo kɔnɔ, ka taga don yen so kɔnɔ ko ne be ji min wa?
musokɔrɔba ko Gɛningɛ, taga ji cɛ ka na a di donsokɛ ma.
Gɛningɛ donna ka taga ji cɛ ka na ko ale be ji di donsokɛ ma.
donsokɛ ka jɔ ka kɛ o filɛ ye.
Gɛningɛ ko: donsokɛ, jimin sɔn flen na, jimin sɔn.
e mana to Gɛningɛ filɛ la, jimin sɔn.
sanudlɔki le be Gɛningɛ la
e mana to Finmaanin filɛ la, waridlɔki be Finmaanin na.
a ye ji minɛ ka a min.
la filana, a blen taara ka taga kɛ kɔnɔgɛn ye.
a ye kɔnɔ dɔ faga.
a nana blen tugun ko a be ji min?
muso ye a fɔ ko Finmaanin, taga ji cɛ ka na di o ma.
Finmaanin taara ji cɛ ka na a ko:
donsokɛ, jimin sɔn flen na, jimin sɔn.
e mana to Gɛningɛ filɛ la, jimin sɔn .
sanudlɔki be Gɛningɛ la!
e mana to Finmaanin filɛ la, waridlɔki be Finmaanin na!
a ye ji minɛ ka a min.
a bolila ka taga a fɔ o ka dugutigi nyɛ na:
ko denmisenninw fila be musokɔrɔba dɔ bolo kungo kɔnɔ, ko sanudlɔki be kelen na, ko waridlɔki be kelen na.
dugutigi ko ko an ka taga a filɛ.
o nana o filɛ.
dugutigi ko musokɔrɔba, e be se ka denmisenninw fila ninw di n ma?
musokɔrɔba ko ɔnhɔn!
nka o te jɔ tasuma kɔrɔ, o te to tobi.
o te jɔ tle la, o te to gan dun.
a ye denmisenninw fila minɛ ka taga ni o ye o yɛrɛ fɛ.
o ye dumunni tobi ka a di o ma, dumunni suma nin, o ye o dun.
diye o bila so kɔnɔ yen; mɔgɔ te bɔ.
o be kɛ yaalayaala ye so kɔnɔ yen.
la dɔ, dugutigi na bɔ ko ale be taga yaala ka taga kɛ yaala ye sa.
dugutigi ka musow ko a jani be aw la, aw te to tobi, bi aw na to tobi.
a taara jɔ sa ka dingɛnin fila sen ka tasuma don ko o be to tobi.
o bɛ yɛlɛla.
dugutigi nana ko denmisenninw fila do?
muso fila ninw ko o ma o yɔrɔ dɔn.
ko denmisenninw fila ninw do?
ko o ma o yɔrɔ dɔn.
dugutigi nana gada la ka taga a sɔrɔ, dungɛnin fila be yen.
tulu be o kɔnɔ.
dugutigi ye dingɛ sen ka dingɛba dɔ sen ka dunya.
di ye dɛbɛ bla a kun na.
ale te dɔn ko dingɛ be yen.
di ye tasuma don dingɛ nin kɔnɔ, di ye a fɔ ko musow ko o ka na sigi a kan ko o be kuma nyɛbɔ.
musow nana dɔrɔn ka na sigi dɛbɛ kan.
dɛbɛ wura ni o ye ka jigin fo tasuma na.
n ye nsiirinin sɔrɔ yɔrɔ min, n ye a bila yen.
DUƝA
Duɲa ye sɔgɔma caman ye.
Fajiri bɛɛ n’a tile , fitiri bɛɛ n’a kalo!
Donw ka can!
O !
donw ka can!
Donlu ma bɔ ɲɔgɔn fɛ fɛnɛ!
Hɛra tile bɛ fɔ maɲumanko tile kɔ!
Bɔnɛ tile bɛ fɔ nisɔndiya tile kɔ!
Bɛn tile bɛ fɔ bɛnbaliya tile kɔ, Jɔn b’a dɔn ?
O !
jɔn b’a dɔn ?
Jɔn bi to bi la ka sini lakodɔn, Se b’anw ye wa ?
Jɔnnin min man a kɛ k’i bɛ jaman...
Duɲa ye sɔgɔma caman ye! ...
Ko tɔgɔ bɛ e la, senin b’i ye ?
Duɲa ye sɔgɔma caman ye!
A bɛ fɔ i ye ko :
Jɔn b’a dɔn ?
O !
jɔn b’a dɔn ?
Jɔn bi to bi la ka sini lakodɔn, Se b’aw ye wa kafa ni yaada kɔ ?
Duɲa ye sɔgɔma caman ye!
Fajiri bɛɛ n’a tile, fitiri bɛɛ n’a kalo!
Aw ma lampiri manden komɛn wa ?
Sogolon Jata, Nare Magan Jata, Manden Jata fana y’a fɔ ko :
Donw ka can!
O !
donw ka can!
Donlu ma bɔ ɲɔgɔn fɛ fɛnɛ.
Sunjata, E dun kɛlen ka farafinw bila ɲɛrɔsuma la sa.
Duɲa ye sɔgɔma caman ye!
Fajiri bɛɛ n’a tile, fitiri bɛɛ n’a kalo!
Fajiri bɛɛ n’a tile, fitiri bɛɛ n’a kalo!
Fajiri bɛɛ n’a tile, fitiri bɛɛ n’a kalo!
Don mana kɛ diya la, O don n’a tile bi wili ni ɲɔgɔn ye!
Don min mana kɛ goya la, O don n’a tile bi wili ni ɲɔgɔn ye!
Su mana kɛ diya la, O su n’a kalo bi wili ni ɲɔgɔn ye!
Su min mana kɛ goya la, O su na kalo bi wili ni ɲɔgɔn ye!
Don ka di, don man di, Duɲa ye sɔgɔma caman ye!
Fajiri bɛɛ n’a tile, fitiri bɛɛ n’a kalo!
Fajiri bɛɛ n’a tile, fitiri bɛɛ n’a kalo!
Fajiri bɛɛ n’a tile, fitiri bɛɛ n’a kalo!
Sɔmiɲɛ surunyana
Cɔrɔninw, n'olu ye kɔnɔw ye minnu bɛ sɛnɛkɛlaw lasɔnmi sɔmiɲɛ baaraw surunyali la, olu benna k'u ɲaw da jirisunbaw bolow la dugu kɔnɔ.
Togodala demisɛnw, kamalenw ni npogotigiw, minnu nana tilemakɛ la dugubaw kɔnɔ, olu ye labɛn daminɛ ka segin so sɔmiɲɛ baaraw kama : nɔgɔcɛ, forosɛnɛtaw ɲagasaw cɛli ani sinsanw jɔli baganw ye.
O ye bangebaw ka jɔrɔ waati ye.
Bɛɛ bɛ ɲininkali kɛ a yɛrɛ kɔnɔ n'a sɔrɔla a den bɛ na sɔmiɲɛ kɛ so ɲinɛ.
Telefɔni ci caya n'a ta bɛɛ denw ni bangebaw cɛ, o ɲininkali jaabi bɛ to waati bolo k'a lajɛ n'u bɛ na, walima n'u tɛ na.
Tuma ni tuma, mɔbiliw tɛmɛntɔ, ka bɔ dugu dɔ la ka taa dɔ la, olu bɛ demisɛnkulu dɔw jigin.
O yɔrɔ bɛɛ, mobile bɛ lakoori dugumɔgɔw fɛ, bangebaw. Folikan bɛ caya I n'a fɔ bɛɛ bɛ ka dɔnkili da ɲɔgɔn fɛ. O waati kelen na, bangebaa bɛɛ bɛ fɛ k'a dɔn n'u denkɛw walima n'u denmusow nana.
Minnu denw nana, olu bɛ nisɔndiya, minnu taw ma na, olu tɛ nisɔndiya kosɛbɛ, nka u jigila tɛ tigɛ bawo, u b'a dɔn ko don nataw la, mobili wɛrɛw bɛ na.
Ni waati dɔ sera, bangebaw jigi tɛ da denmisɛn nabaliw kan tugun, wa u bɛ sɔmiɲɛ bɛɛ kɛ o kuma na.
An k'a jija an ka kɛ sotaabaw la walasa ka taa an bangebaw lanisɔndiya.
[Nyinjan ni Julakurun].
n ye nin de fana ye.
nin muso don.
muso fila be cɛ kelen kun.
muso dɔ be yen, o nyin ka jan.
muso dɔ be yen, kurun be o ju la.
kurun be min ju la, fini kelen ye o sutura.
muso min o nyin ka jan, o be kɛnɛ ma a be i ko ko lɛ be cogo di.
awa, o muso fila be cɛ kelen kun.
ni muso dɔ ni a wulila tuma min, a be taga ka taga a ka nyɔ susu:
nyinjan yo da kulɛlɛ !
nyinjan te kɛ cɛ la bara ye, nyinjan yo.
musonyinjan te kɛ cɛ la bara ye, nyinjan yo.
nyinjan te kɛ cɛ la bara ye.
a be to kɛ, o de ye a fɔ a sinamuso ma.
sinamuso fasara ka fasa ka fasa fo lon kelen kɛra a cɛ ye a nyininka:
e!
a ko e dun fasalen, i bɔ n kun na.
a ko e ma a ye i muso be kan ka mun fɔ n ye?
ko o ye mun ye?
a ko sini, i ka i tulo lɔ a susulikan na.
dugu jɛra.
cɛ nana ka na a ka sigilan bɔ ka taga a sigi ga kɔrɔ.
baramuso nin ye a ka nyɔ ta ka taga a ka kolon na:
nyinjan yo da kulɛlɛ !
nyinjan te kɛ cɛ la bara ye, nyinjan yo.
musonyinjan te kɛ cɛ la bara ye, nyinjan yo !
nyinjan te kɛ cɛ la bara ye.
a ye o de fɔ.
cɛ wulila, a taara.
o ye cɛ tɔrɔ ka a tɔrɔ fo a fɛɛrɛla nyinjan nin na tuma min,a ko sisan, fyɛ be a fana na, ne be a ka fyɛ fɔ i ye.
a ko o ye mun ye?
a ko kurun be a ju la;
ni a ye nyinjan fɔ, i be a julakurun fɔ.
a ko o te basi ye.
a ye o fɔ muso ye tuma min, nyinjan ye, o wulada fɛ, musonyinjan fana ye a ka nyɔ ta ka a kɛ kolon na:
nyinjan yo da kulɛlɛ!
nyinjan te kɛ cɛ la bara ye, nyinjan yo.
musonyinjan te kɛ cɛ la bara ye, nyinjan yo.
nyinjan te kɛ cɛ la bara ye.
nyinjan ka fisa julakurun ye!
nyinjan ka fisa julakurun ye!
jɔn ye a fɔ i ye?
cɛbakɔrɔ nafigi jɔn ye o fɔ i ye?
musonyinjan te kɛ cɛ la bara ye, nyinjan yo.
n ye o fana ye yɔrɔ min, n ye o bla yen.
Imuraana somɔgɔw suran
1. Alif.
Laam.
Miim.
2. Ala, batofɛn tɛ fo ale, Masa ɲɛnama don, Masa jɔbagaba.
3. Ala ye kitabu jigin e (Kira) ma ni tiɲɛ ye, k'a kɛ tiɲɛtigiyabaga ye fɛn na, min tɛmɛna a ɲɛfɛ.
Ala ye Tawureta ni Linjila fana jigin.
4. (A y'o jigin) kakɔn kuranɛ jiginni ɲɛ, k'olu kɛ kana ye mɔgɔw ye, Ala ye danfarabaga fana jigin.
I k'a dɔn mɔgɔ minnu kafiriyara Ala ka hayaw ma, lajaba gɛlɛn b'olu ye, Ala ye bonyatigi ye tajurusarabaga don.
5. I k'a dɔn Ala, fosi tɛ dogo a ma, dugukolo kɔnɔ, ani sankolo kɔnɔ.
6. Ala de y'aw sawuraw labɛn densow kɔnɔ cogo min ka d'a ye.
Batofɛn si tɛ fo Ala, ale de ye bonya Masa ye Kodɔnbaga don.
7. Ale de ye Masa ye, min ye kitabu jigin e (Kira) ma, hayaw b'a kɔnɔ, minnu jɛlen don, olu de ye gafe baju ye.
Haya wɛrɛw bɛ yen, ɲagami bɛ minnu na.
Ayiwa jɛgɛn bɛ mɔgɔ minnu dusukunw na, olu bɛ tugu fɛn nɔfɛ, ɲagami bɛ min na, fitinɛ ɲinini kama, (ka mɔgɔw lafili) ani kɔrɔ diyagoya ɲinini kama (ka bɛn u Ni dungɔ ma) k'a sɔrɔ mɔgɔ si t'o kɔrɔ dɔn fo Ala,
nka mɔgɔ minnu sabatilen bɛ dɔnniya na, olu b'a fɔ: «anw limaniyana n'a ye, a bɛɛ lajɛlen de bɛ bɔ anw Ma yɔrɔ» mɔgɔ si tɛ taasi fo dusukunnayeli dungew dɔrɔn.
8. An tigi Ala, i kan'an dusukunw jɛgɛn, i kɛlen kɔ k'an kana tuma min.
I k'an sɔn hinɛ na ka bɔ e bara!
i k'a dɔn e Ala de ye sɔnnikɛlaba ye.
9. An tigi Ala, i k'a dɔn e de ye mɔgɔw farabaga ye ɲɔgɔn kan, don kama, siga tɛ don min na, i k'a dɔn Ala tɛ layidu tiɲɛ.
10. I k'a dɔn mɔgɔ minnu kafiriyara, olu ka nafolow n'u denw tɛna fosi ɲɛ u ye fewu, ka bɔ Ala bolo.
Olu de ye tasuma mɛnɛnanw ye.
11. A bɛ i n'a fɔ farawona ka mɔgɔw ka naamu, ani mɔgɔ minnu kɔnna olu ɲɛ, u y'anw ka hayaw nkalontigiya, Ala y'u minɛ n'u ka jurumuw ye.
Ala ka ɲangili kolo ka gɛlɛn.
12. A fɔ mɔgɔw ye minnu kafiriyara, ko: «se bɛna k'aw la, wa aw bɛna dalajɛ ka taa jahanama, dayɔrɔ cɛjuguyara haali».
13. Tiɲɛ na, kabako kɛra aw (Yahudiyaw) ye, jamakulu fila ka koɲɛ na, minnu ye ɲɔgɔn bɛn.
Jamakulu dɔ bɛ kɛlɛ kɛ Ala ka sira kan, tɔ kelen ye kafiri ye.
O (kafiriw) bɛ (silamɛw) ye u ɲɛ na, i n'a fɔ u ɲɔgɔnna fila caya la, ɲɛnayeli yɛrɛ la.
Ala bɛ mɔgɔ kologɛlɛya n'a ka dɛmɛ ye, min y'a diya.
I k'a dɔn taasiko bɛ o la dusukunnayeli tigiw ye.
14. Nidungɔfɛnw kanuw masirila mɔgɔninfinw ye, k'a daminɛ musow la, ani denkɛw ani nafolo camanba, ka bɔ sanu ni warijɛ la, ani sokɛ tamasiyɛnma, ani baganw, ani forow.
Nin bɛɛ ye dunuya ɲɛnamaya daamu de ye.
Nka seginyɔrɔ ɲuman de bɛ Ala bara.
15. A fɔ: «yala n k'aw kibaruya fɛn na, min ye hɛɛrɛ ye ka tɛmɛ o kan mɔgɔw ye minnu siranna Ala ɲɛ wa, o ye alijinɛ sow ye, kɔjiw bɛ boli min jukɔrɔ, u bɛ dumɛ o kɔnɔ kudayi.
Ani furumuso saniyalenw, ani jɛn ka bɔ Ala yɔrɔ.
Ala de ye a ka jɔnw yebaa ye.
16. Jɔn minnu b'a fɔ ko: «an tigi Ala, i k'a dɔn anw limaniyana, an ka jurumuw yafa an ye!
i k'an kisi tasuma ɲankata ma! »
17. Jɔn minnu ye sabalibagaw ye, tiɲɛfɔlaw, alabatolaw, ani musakabɔbagaw Ala ka sira kan. Ani yafaɲinibagaw su dugutilaw fɛ.
18. Ala seereyara, ko batofɛn wɛrɛ tɛ yen fo ale, mɛlɛkɛw ni dɔnnibaaw fana seereyara o la, Ala jɔlen bɛ ni tilennenya ye, batofɛn wɛrɛ tɛ fɔ ale, bonya Masa don, Kodɔnna don.
19. A' k'a dɔn diinɛ ko kɔni, Ala yɔrɔ, o ye silamɛya ye.
Kitabu dira mɔgɔ minnu ma, olu ma ɲɔgɔn sɔsɔ, fo dɔnni nalen kɔfɛ u ma. yaadanciya kosɔn u ni ɲɔgɔn cɛ.
Ni mɔgɔ min kafiriyara ni Ala ka hayaw ye, a' k'a dɔn Ala ka telin jatebɔ fɛ.
20. N'u y'i (Kira) darɔsama, o tuma a fɔ: «ne ye n ɲɛda kolon Ala ye, ne, ani mɔgɔ minnu tugura n kɔ»;
a fɔ mɔgɔw ye kitabu dira minnu ma, ani kunfinw (Makan kafiriw) ko: «yala aw silamɛyara wa? »
n'a y'a sɔrɔ u silamɛyara, o tuma u kanana, nka n'u y'u kɔdon, i k'a dɔn cilaseli dɔrɔn de b'e kan, Ala ye jɔnw yebaa ye.
21. I k'a dɔn mɔgɔ minnu bɛ kafiriya Ala ka hayaw ma, u bɛ nabiɲumanw faga, k'a sɔrɔ a ma kɛ tiɲɛ kan. U bɛ mɔgɔw faga fana, minnu bɛ mɔgɔw yamaruya tilennenya na mɔgɔw cɛma.
O tuma olu laɲaani ni lajaba ye min dimi ka bon.
22. Olu de ye mɔgɔw ye, minnu ka baaraw tiɲɛna diɲɛ ni lahara.
Wa dɛmɛbagaw t'u bolo fana.
23. Yala e ma mɔgɔw ye wa, minnu sɔnna niyɔrɔ la ka bɔ kitabu la?
olu bɛ wele ka taa Ala ka kitabu ma, walasa a ka kiiti tigɛ u ni ɲɔgɔn cɛ, o kɔfɛ jamakulu dɔ b'a kɔdon u la k'a sɔrɔ olu ye kɔdonbagaw ye.
24. O kɛra ka d'a kan olu de ko: «tasuma tɛ maga anw na fewu, fo n'a kɛra tile damadɔ dɔrɔn ye» u tun bɛ nkalon minnu tigɛ o y'u malasa u ka diinɛ kɔnɔ.
25. A bɛna kɛ di sa, tuma min na n'anw y'u fara ɲɔgɔn kan don kama, siga tɛ min na, ni Ni kelen-kelen bɛɛ ka sara dafalen dir'a ma, fɛn na, a ye min baara, u tɛna tɔɲɔ.
26. A fɔ: «n tigi Ala, masaya marabaga, e bɛ masaya di mɔgɔ ma, min y'i diya, i bɛ masaya bɔɔsi mɔgɔ la, min y'i diya.
E bɛ mɔgɔ bonya min y'i diya, i bɛ mɔgɔ majigin min y'i diya, hɛɛrɛ de bɛ e bolo, i k'a dɔn e ye sebaa ye fɛn bɛɛ la.
27. E bɛ sufɛlan waati dɔ ladon tilefɛlan kɔnɔ.
I bɛ tilefɛlan ladon sufɛlan kɔnɔ.
I bɛ ɲɛnama labɔ su la.
I bɛ su labɔ ɲɛnama na.
E Ala bɛ mɔgɔ garijɛgɛ min y'i diya, k'a sɔrɔ jatebɔ t'a la. »
28. Mɔgɔ limaniyalenw kana kafiriw minɛ ka k'u madɛmɛɲɔgɔnw ye, ka mɔgɔ limaniyalenw to yen.
Ni mɔgɔ min y'o kɛ, o tigi tɛ Ala ka fosi la, fo n'a y'a sɔrɔ aw b'aw yɛrɛ tanga kafiriw ma, yɛrɛtangako ɲuman na.
Ala b'aw lasiran a yɛrɛkun ɲɛ.
Labanyɔrɔ bɛ ka taa Ala ma.
29. A fɔ: «n'a y'a' dusukunnakow dogo, walima a' y'u bange, Ala b'o dɔn.
Ala bɛ fɛn dɔn min bɛ sanfaraw ni dugufara kɔnɔ.
Ala ye sebaa ye fɛn bɛɛ la».
30. Don min na ni Ni kelen-kelen bɛɛ b'a ka hɛɛrɛ baara kɛlen sɔrɔ a yɛrɛ kɔrɔ, an'a ye baara jugu min kɛ fana.
Nka a b'a kanu hali ni furancɛ jan tun bɛ don a n'o cɛ.
Ala b'aw lasiran a yɛrɛkun ɲɛ.
Ala ye makaribaga ye a ka jɔnw na.
31. A fɔ: «n'a y'a sɔrɔ aw bɛ Ala kanu, aw ye tugu n na, Ala b'aw kanu.
A b'aw jurumu yafa aw ye.
Ala de ye hakɛtobaga ye hinɛbaga don. »
32. A fɔ: «a' ye Ala ni Kira labato!
n'a' y'aw kɔdon, aw k'a dɔn Ala tɛ kafiriw kanu».
33. A' k'a dɔn Ala ye Adama ni Nuhun ni Iburahima somɔgɔw ni Imuraana somɔgɔw sugandi danfɛnw kan.
34. Olu ye buruju ye, dɔ bɔra dɔ la, Ala ye mɛnnikɛla ye dɔnnibaga don.
35. (I hakili jigin) waati min na, Imuraana muso b'a fɔ ko: «n tigi Ala, Ne ye n dafalen i la, ko den min bɛ ne kɔnɔbara la, o ka kɛ Alamadi ye.
N tigi Ala, n ka dugawu labi, i k'a dɔn e Ala de ye mɛnnikɛla ye, e ye dɔnnikɛla ye».
36. Tuma min, n'a jiginna den in na, a ko: «n tigi Ala, i k'a dɔn Ne jiginna den in na, denmuso don dɛ! »
a wolola den min na, Ala de y'o dɔnbagaba ye- denkɛ tɛ i n'a fɔ denmuso; wa i k'a dɔn ne y'a tɔgɔ da ko Mariyama.
Wa i k'a dɔn ne bɛ den in n'a buruju bɛɛ latanga e Ala fɛ ka bɔ sitanɛ ma, min gɛnnen don. (Ka bɔ nɛɛma na)»
37. A Ma Ala y'a ka dafalen minɛ ni minɛko ɲuman ye, ka den lamɔ lamɔko ɲuman na.
Ala ye Zakariya kɛ a kunko taaba ye.
Tuma o tuma ni Zakariya donna Mariyama kan, Alabatosoba kɔnɔ, a bɛ dunfɛnw sɔrɔ a kɔrɔ,
a ko: «hee mariyama! e bɛ nin dunfɛnw sɔrɔ ka bɔ minni? »
Mariyama ko: «a bɛ bɔ Ala de bara»
i k'a dɔn Ala bɛ mɔgɔ garijɛgɛ min y'a diya k'a sɔrɔ a ma kɛ ni jate ye.
38. O yɔrɔ la sa, Zakariya fana ye a Ma Ala deli, a ko: «n tigi Ala, ne sɔn den ɲuman na!
i k'a dɔn e Ala de ye dugawu minɛbaga ye».
39. Mɛlɛkɛw sinna ka Zakariya wele k'a jɔlen to seli la alabatosoba kɔnɔ ko: «Ala b'i laɲagali ni Yahaya (wololi) ye, min bɛ kɛ tiɲɛtigiyabaa ye ni kumakan ye ka bɔ Ala bara.
A bɛ kɛ kuntigi ye ani a bɛ kɛ yɛrɛminɛbaacɛ ye, ani nabiɲuman, ka bɔ mɔgɔɲumanw na».
40. (Zakariya) ko: «ne tigi Ala, denkɛ bɛ kɛ ne ye cogodi, k'a sɔrɔ kɔrɔ sera ne ma.
Ne muso fana ye kona ye»
Ala ko: «o cogo don dɛ, Ala bɛ fɛn kɛ min y'a diya».
41. (Zakariya) ko: «n tigi Ala, i ka taamasiyɛn kɛ ne ye (den sɔrɔli la) Ala ko: «i ka taamasiyɛn ye: n'i ma se ka kuma mɔgɔw fɛ tile saba kɔnɔ, fo n'a kɛra taamasiyɛnjira dɔrɔn ye.
I k'i Ma Ala kosuma kosɛbɛ, i k'a saniya wula ni sɔgɔma».
42. (I hakili jigin) waati min na mɛlɛkɛw y'a fɔ ko: «hee Mariyama, i k'a dɔn Ala y'i sugandi, a y'i saniya, a y'i suganti dunuya musow bɛɛ sanfɛ».
43. «Hee Mariyama, bato matarafa Ala ye!
i ka tenturu kɛ, ka kunbereminɛ kɛ kunbereminɛbagaw fɛ».
44. O filɛ ko dogolen kibaruyaw ye, anw b'o dogorɔkuma ci e (Kira) ma.
E tun tɛ olu kɔrɔ, waati min na u bɛ kalafili kɛ, walasa k'a dɔn u min kelen bɛna Mariyama lamɔ.
E (Kira) tun t'u kɔrɔ yen, tuma min na u bɛ ɲɔgɔn kɛlɛ.
45. (I hakili jigin) waati min na ni mɛlɛkɛw b'a fɔ ko:
«hee Mariyama, i k'a dɔn Ala b'i laɲagali ni kumakan ye ka bɔ a yɔrɔ.
A tɔgɔ ye ko: «Al-Masiihu Yisa,, Mariyama denkɛ, a bɛ kɛ lahɔrɔmatigi ye dunuya ni lahara.
Wa a bɛ kɛ Ala masurunyabagaw dɔ ye.
46. A bɛ kuma mɔgɔw fɛ k'a to dendalan kɔnɔ, ani a kamalenkɔrɔlama, wa a bɛ kɛ mɔgɔɲumanw dɔ ye.
47. (Mariyama) ko: «n tigi Ala, den bɛ kɛ ne ye cogodi, k'a sɔrɔ cɛ ma maga ne la»?
Ala ko: «o cogo don dɛ»
Ala bɛ fɛn dan, min y'a diya, ni Ala ye ko min latigɛ, i k'a dɔn a b'a fɔ o ko ma dɔrɔn ko: «kɛ o bɛ sin ka kɛ.
48. Wa Ala b'a kalan sɛbɛnni na, ani kodɔn ani Tawureta ni Linjila.
49. K'a kɛ ciden ye ka taa Isirayila denw ma.
(A b'a fɔ u ye) ko: «tiɲɛ na ne nana aw ma ni kabako dɔ ye ka bɔ aw Ma yɔrɔ dɛ!
a' k'a dɔn ne bɛ fɛn dilan aw ye ka bɔ bɔgɔ la, i n'a fɔ kɔnɔ cogoya, o tuma n bɛ o fiyɛ, o bɛ kɛ kɔnɔ ye ni Ala ka jɛn ye.
Ne bɛ fiyen wolonyɛrɛnma ni kunatɔ kɛnɛya.
N bɛ suw laɲɛnamaya, ni Ala ka jɛn ye.
N b'aw ladɔnniya fɛn na, aw bɛ min dun, an'aw bɛ min lasagon aw ka sow kɔnɔ.
I k'a dɔn kabako b'o la aw ye, n'a y'a sɔrɔ aw ye limaniyabagaw ye.
50. Ne ye tiɲɛtigiyabaga ye fɛn na, min kɔnna ne ɲɛfɛ ka bɔ Tawureta la, ani walasa n bɛ fɛn dɔw daga aw ye, minnu tun haramuna aw ma.
Wa n nana aw ma ni kabako dɔ ye ka bɔ aw Ma yɔrɔ.
A' ye siran Ala ɲɛ!
aw ka ne labato.
51. A' k'a dɔn Ala ye ne Ma ye, An'aw Ma.
O tuma a' y'a bato!
o filɛ sira tilennen ye. »
52. Tuma min na Yisa sɔmina kafiriya la u la, a ko: «jɔnni ye ne dɛmɛbagaw ye ka taa Ala ma? »
kalanden jɛlenw ko: «anw ye Ala dɛmɛbagaw ye anw limaniyana Ala la, e (Yisa) ka seereya k'a fɔ anw ye silamɛw ye Ala kelen ye.
53. An tigi Ala, an limaniyana fɛn na, e Ala ye min jigin, an tugura ciden kɔ, an sɛbɛn ka fara seereyabagaw kan».
54. U (kafiriw) y'u ka dabaliw tigɛ, (Yisa kama) Ala fana y'a ka dabari tigɛ, Ala ye dabaritigɛlaw bɛɛ la ɲuman ye.
55. (I hakili jgin) waati min na Ala ko: «hee Yisa!
ne bɛn'i faatu ka kɛ i kɔrɔtabaa ye, ka na n ma, ka k'i saniyabaa ye ka bɔ mɔgɔw bolo minnu kafiriyara. Mɔgɔ minnu tugura i la, n bɛna olu bila mɔgɔw sanfɛ minnu kafiriyara, fo ka taa se jɔdon ma, o kɔfɛ aw seginyɔrɔ bɛ ka na ne ma.
O tuma ne bɛ kiiti tigɛ aw ni ɲɔgɔn cɛ fɛn na, aw tun bɛ ɲɔgɔn fɔnkɔɲɔgɔnya minnu na ».
56. Ayiwa mɔgɔ minnu kafiriyara, ne b'olu lajaba, lajaba gɛlɛn na, diɲɛ ni lahara, wa dɛmɛbagaw t'u bolo.
57. Ayiwa mɔgɔ minnu limaniyana ka baara ɲumanw kɛ, Ala b'olu ka barajiw dafalen di u ma, Ala tɛ tɔɲɔnikɛlaw kanu.
58. O filɛ fɛn ye, an bɛ min kalan e ye, ka bɔ hayaw la, ani hakilijigin kiiti ɲuman.
59. A' k'a dɔn ko Yisa misaliya Ala bara, o bɛ i n'a fɔ Adama misaliya; Ala ye Adama dan ka bɔ bɔgɔ la, o kɔfɛ Ala ko a ma: «kɛ» a sinna ka kɛ.
60. Tiɲɛ de bɛ bɔ e Ma yɔrɔ, o tuma i kana kɛ sigabagaw dɔ ye.
61. Ni mɔgɔ min y'i sɔsɔ o koɲɛ in na, dɔnni nanen kɔfɛ i ma, a fɔ: «a' ye na!
an k'an denw n'aw denw wele, ani an musow n'aw musow, ani an yɛrɛkunw n'aw yɛrɛkunw, o kɔfɛ an ka ɲɔgɔndanga don, ko Ala ka danga ka kɛ nkalontigɛlaw kan».
62. Walaahi nin de kelen in filɛ lakali lakika ye, wa batofɛn wɛrɛ tɛ yen fo Ala, i k'a dɔn walaahi Ala ye bonya Masa ye Kodɔnbaga don.
63. N'u y'u kɔdon, i k'a dɔn Ala ye tiɲɛnikɛlaw dɔnbaga ye.
64. A fɔ: «hee kitabu dungew, a' ye na forobakumakan ma, an n'aw cɛ,
ko: «an kana fosi bato fo Ala, an kana fosi far'a kan, an dɔ kana dɔ minɛ ka kɛ Maw ye ni Ala tɛ» n'u y'u kɔdon, o tuma a' y'a fɔ ko: «a' ye seereya k'anw ye yɛrɛkolonbagaw ye Ala ye».
65. Hee kitabu dungew, mun na aw bɛ sɔsɔli kɛ Iburahima ka koɲɛ na, k'a sɔrɔ Tawureta ni Linjila ma jigin, fo Iburahima tɛmɛnen kɔ, yal'aw tɛ hakili sɔrɔ wa?
66. EE aw de filɛ nin ye, aw ye sɔsɔli kɛ fɛnw na, minnu dɔnniya b'aw la, o tuma mun na aw bɛ sɔsɔli kɛ fɛnw na, minnu dɔnniya t'aw la?
Ala de b'a dɔn, aw t'a dɔn.
67. Iburahima tun tɛ Yahudiya ye, Nansara fana tun tɛ.
Nka Iburahima tun ye Ala batobaga tilennen ye Ala ye, yɛrɛkolonbaga tun don.
A ma kɛ filankafow dɔ ye.
68. I k'a dɔn mɔgɔ minnu ka kan ni Iburahima ye, walaahi o ye mɔgɔw ye, minnu tugura a kɔ, ani nin nabiɲuman in (Muhamadu), ani mɔgɔ minnu limaniyana (Kira mantonw na).
Ala de ye limaniyabagaw madɛmɛbaga ye.
69. Kitabu dunge jamakulu dɔ y'a kanu, n'u bɛ se k'aw lafili.
Nk'u tɛ fosi lafili fo u yɛrɛkunw, nk'u t'o dɔn.
70. Hee kitabu dungew, mun na aw bɛ kafiriya ni Ala ka hayaw ye, k'a sɔrɔ aw b'a seereya?
71. Hee kitabu dungew, munna aw bɛ tiɲɛ ɲagami nkalon na, ka tiɲɛ dogo, k'a sɔrɔ aw b'a dɔn?
72. Kitabu dunge jamakulu dɔ ko: «a' ye limaniya fɛn na, min jiginna mɔgɔ limaniyalenw kan tile daminɛ na, a' ka kafiriya tile laban na! a dɔ la u na kɔsegin (ka bɔ u ka diinɛ kan)»
73. (U ko fana): «aw kana aw kɔnɔta jɛya mɔgɔ si ye, fo min tugura aw ka diinɛ kɔ» a fɔ: «a' k'a dɔn ko kana de ye Ala ka kana ye» ko mɔgɔ wɛrɛ sɔnna fɛn na, min ɲɔgɔn dira aw ma.
74. Ala b'a ka hinɛ kɛrɛnkɛrɛn ni mɔgɔ ye, min y'a diya, Ala ye fisamantiyaba tigi ye.
75. Mɔgɔw bɛ kitabu dungew la, n'i ye Kintaari (nafoloba) kelen kalifa o la, o b'o lasegin i ma, (a dafalen) nka mɔgɔw b'u la, hali n'i ye Dinaari kelen (mutikali) kalifa o la, o t'o lasegin i ma, fo n'i jɔlen tora a dala dɔgɔnɛ.
K'a masɔrɔ olu ko: «kunko si t'an kan kunfinw (larabu) (tɔɲɔni) la.
U bɛ nkalon tigɛ ka da Ala la, k'a sɔrɔ u b'a dɔn.
76. Ɔwɔdɛrɛ!
ni mɔgɔ min y'a ka layidu dafa, ka siran Ala ɲɛ, i k'a dɔn Ala bɛ Alaɲɛsiranbagaw kanu.
77. A' k'a dɔn mɔgɔ minnu bɛ Ala ka layidu n'u ka kalili feere sɔngɔ fitinin na, olu kɔni, niyɔrɔ si t'olu ye lahara.
Ala tɛ kuma u fɛ, a tɛ u filɛ jɔdon na, a t'u saniya, lajaba b'u ye, min dimi ka bon.
78. Wa i k'a dɔn jamakulu dɔ b'u (kitabu dungew) la, olu b'u nɛnw jɛgɛn ni kitabu kalanni ye, walasa aw k'o kuma jate kitabu kuma dɔ ye, k'a sɔrɔ o tɛ kitabu dɔ ye, u b'a fɔ k'o bɔra Ala yɔrɔ, k'a sɔrɔ o ma bɔ Ala yɔrɔ.
U bɛ nkalon tigɛ ka da Ala la, k'a sɔrɔ u b'a dɔn.
79. A tɛ bɛn mɔgɔninfin si ye, Ala k'o sɔn kitabu ni kiitidɔn ni nabiɲumanya na, o kɔfɛ o k'a fɔ mɔgɔw ye ko: «a' ye kɛ jɔnw ye ne ye, ka Ala to yen» (nk'a b'a fɔ de) ko: «a' ye kɛ dɔnnibaga Alalandiw de ye, k'a sababu kɛ aw tun bɛ mɔgɔw kalan kitabu la, aw yɛrɛw tun b'a kalan. »
80. A t'aw yamaruya fana k'aw ka mɛlɛkɛw ni nabiɲumanw minɛ k'olu k'aw Maw ye.
Yala a b'aw yamaruya kafiriya la, aw kɛlen kɔfɛ silamɛw ye?
81. Hakilijigin kɛ, waati min na, Ala ye kalikan minɛ nabiɲumanw bolo, ko ne (Ala) ye Kitabu ni kodɔn dili min kɛ aw ma, k'a fɔ o kɔfɛ ni kira nana aw ma, min bɛ tiɲɛtigiyali kɛ fɛn na, min b'aw bolo ko: walaahi aw bɛ limaniya o la, walaahi aw b'o dɛmɛ, Ala ko: «yala aw y'o sabati ka n ka layidu gɛlɛn minɛ o kan wa? »
u ko : «an y'o sabati» Ala ko: «o tuma a' ye seereya ko ne (Ala) ye seerew dɔ ye ka fara aw kan»
82. Ni mɔgɔ min y'a kɔdon o kɔfɛ, olu de ye mɔgɔtiɲɛnenw ye».
83. Yala u bɛ diinɛ wɛrɛ ɲini ni Ala ka diinɛ tɛ wa?
k'a sɔrɔ fɛn bɛɛ kolonnen bɛ Ala ye, minnu bɛ sanfaraw ni dugufara kɔnɔ, a diya n'a goya la, u bɛɛ bɛ kɔsegin Ala ma.
84. A fɔ: «anw limaniyana Ala la, ani min jiginna an kan, ani min jiginna Iburahima kan, ani Isimayila ni Isiyaka, ani Yakuba ani Lasibaatiw (kabilaw) kan ani min dira Musa, ani Yisa ma, ani nabiɲuman tɔw ma, ka bɔ u Ma yɔrɔ, anw t'u si kelen fara ka bɔ dɔ la.
Wa anw kolonnen bɛ Ala ye.
85. Ni mɔgɔ min ye diinɛ wɛrɛ ɲini ni silamɛya tɛ, o diinɛ tɛ minɛ o bolo, wa o tigi ye bɔnɛbagaw dɔ ye, lahara don na.
86. Ala bɛ mɔgɔw kana cogodi, minnu kafiriyara u ka limaniya kɔfɛ, u seereyara ko Alakira ye tiɲɛ ye, dalilu kɛnɛmanw nana u ma?
Ala tɛ tɔɲɔnikɛlaw kana.
87. Olu mɔgɔw kɔni, olu sara ye k'a fɔ ko Ala ka danga b'u kan, ani mɛlɛkɛw, ani mɔgɔ bɛɛ lajɛlen.
88. U bɛ dumɛ o ɲankata kɔnɔ kudayi, ɲankata tɛ fɛgɛnya u kan, u tɛ ɲɛnafilɛ.
89. Fo mɔgɔ minnu tuubira, o tɛmɛnen kɔfɛ, ka ɲɛni kɛ, i k'a dɔn Ala ye Hakɛtobaga ye Hinɛbaga don.
90. I k'a dɔn mɔgɔ minnu kafiriyara u ka limaniya kɔfɛ, ka tila ka tɛmɛ n'u ka kafiriya ye, olu ka tuubi tɛ minɛ, wa olu de ye filibaanciw ye.
91. I k'a dɔn mɔgɔ minnu kafiriyara, ka sa u kafirilama, dugukolo fa sanu tɛ minɛ u dɔ kelen bolo, hali n'a y'a yɛrɛ kunmabɔ n'o ye.
Olu kɔni, ɲankata b'olu ye, min dimi ka bon.
Wa dɛmɛbaga t'u bolo.
92. Aw tɛ ɲuman lakika sɔrɔ, fo aw ka saraka bɔ fɛn na, aw bɛ min kanu.
Aw bɛ saraka fɛn o fɛn bɔ, aw k'a dɔn ko Ala y'o dɔnbaa ye.
93. Dunfɛn bɛɛ tun dagalen bɛ Isirayila denw ye, fo Isirayila yɛrɛ ye min haramuya a yɛrɛkun kan, sanni Tawureta ka jigin.
A fɔ: «a' ye na ni Tawureta ye k'a kalan!
n'a y'a sɔrɔ aw ye tiɲɛtigiw ye.
94. Ni mɔgɔ min ye nkalon tigɛ ka da Ala la nin kɔfɛ, olu de ye tɔɲɔnikɛlaw ye.
95. A fɔ: «Ala ye tiɲɛ fɔ, a' ye tugu Iburahima ka taasira la dɛ!
mɔgɔ tilennen tun don Ala ma, a ma kɛ filankafow dɔ ye. »
96. Aw k'a dɔn ko so fɔlɔ min dara (Ala fɛ) mɔgɔw ye (dugukolo kan) walaahi o ye so de ye, min bɛ baka (Makan) so hɛɛrɛcamantigi don, ani kana, danfɛnw ye.
97. Kabako bangenenw b'a la: Iburahima jɔyɔrɔ (y'o dɔ ye), ni mɔgɔ min donna a kɔnɔ, o tigi kɛra mɔgɔ hakililatigɛlen ye.
So in hijili bɛ mɔgɔw kan Ala ye, min sera k'a sira sɔrɔ.
Ni mɔgɔ min kafiriyara, i k'a dɔn Ala ye kaaribaga ye ka bɔ danfɛnw bɛɛ ma.
98. A fɔ: «hee kitabu dungew, mun na aw bɛ kafiriya ni Ala ka hayaw ye, k'a sɔrɔ Ala ye seere ye n'aw ka baara kɛtaw ye? »
99. A fɔ: «hee kitabu dungew, mun na mɔgɔ min mana limaniya, aw b'o bali Ala ka sira la?
aw bɛ Ala ka sira ɲini ka kɛ fɛn jɛgɛnnen ye, k'a sɔrɔ aw yɛrɛw ye seerew ye, Ala tɛ ɲinɛbaga ye fɛn na, aw bɛ min kɛ».
100. Hee aw mɔgɔ minnu limaniyana, n'aw tugura jamakulu dɔ kɔ ka bɔ mɔgɔw la, kitabu dira minnu ma, u b'aw lasegin aw ka limaniya kɔfɛ k'aw kɛ kafiriw ye.
101. Cogo jumɛn na aw bɛ kafiriya, k'a sɔrɔ Ala ka haya bɛ kalan aw ye, Ala ka ciden fana b'aw cɛma?
ni mɔgɔ min y'a yɛrɛ tanga ni Ala ye, tiɲɛ na o tigi kanana ka taa sira tilennen ma.
102. Hee aw mɔgɔ minnu limaniyana, a' ye siran Ala ɲɛ, Alaɲɛsiran lakika yɛrɛ la.
Aw kana sa fiyewu, fo aw silamɛlama.
103. A' ye aw yɛrɛ lɔminɛ ni Ala ka juru ye, aw bɛɛ!
aw kana farafara.
A' y'a'hakili jigin Ala ka nɛɛma na aw kan!
waati min na aw tun ye ɲɔgɔn juguw ye, Ala y'aw dusukunw kafo, aw labanna ka kɛ balimamaw ye ni Ala ka nɛɛma ye, aw tun bɛ tasuma dingɛ kankun na, Ala y'aw lakisi o ma.
Nin cogo la Ala b'a ka hayaw bange aw ye, a dɔ la aw bɛ kana.
104. Jamakulu dɔ ka kɛ aw yɛrɛkunw na, minnu bɛ mɔgɔw yamaruya ni ɲumankɛ ye, ka mɔgɔw gɛn jugumankɛ la, olu de filɛ kisibagaw ye.
105. Aw kana kɛ i n'a fɔ mɔgɔ minnu farafarala, ka ɲɔgɔn fɔnkɔɲɔgɔnya, dalilu kɛnɛman nanen kɔfɛ u ma, olu kɔni, lajaba belebele b'olu ye.
106. Don na, ɲɛda dɔw bɛ jɛya min na, ɲɛda dɔw bɛ finya.
Ayiwa mɔgɔ minnu ɲɛdaw finyana (a bɛ fɔ olu ye ko): «yal'aw kafiriyara aw ka limaniya kɔfɛ wa?
o tuma a' ye ɲankata nɛnɛ k'a sababu kɛ aw tun bɛ kafiriya min kɛ».
107. Ayiwa mɔgɔ minnu ɲɛdaw jɛyara, olu bɛ Ala ka hinɛ kɔnɔ, olu bɛ dumɛ o kɔnɔ.
108. O filɛ Ala ka hayaw ye, an b'olu kalan e ye, ni tiɲɛ ye, wa Ala tɛ tɔɲɔ si laɲini ni danfɛnw ye.
109. Ala ta ye fɛnw ye, minnu bɛ sanfaraw ni dugufara la, wa koɲɛ bɛɛ bɛ kɔsegin Ala ma.
110. Aw kɛra manton ɲuman-ɲuman ye, min bɔra mɔgɔw ye.
Aw bɛ mɔgɔw yamaruya ɲumankɛ la, k'u gɛn jugumankɛ la.
Wa aw de bɛ limaniya Ala la.
N'i tun y'a sɔrɔ kitabu dungew limaniyana, walaahi o tun bɛ kɛ hɛɛrɛ ye u ma.
Limaniyabagaw b'u la, nk'u caman de ye mɔgɔtiɲɛnenw ye.
111. U tɛ se k'aw tɔɔrɔ, fo dusutɔɔrɔkuma.
N'u y'aw kɛlɛ, u b'u kɔdi ka boli, o kɔfɛ u tɛ dɛmɛ.
112. Dɔgɔyama binna u kan, u mana sɔrɔ yɔrɔ o yɔrɔ la.
Fo n'a kɛra layidu ye ka bɔ Ala yɔrɔ, ani layidu ka bɔ mɔgɔw yɔrɔ.
2 U kɔseginna ni dimi ye ka bɔ Ala yɔrɔ.
Sɛgɛn binna u kan, k'a sababu k'u tun bɛ kafiriya ni Ala ka hayaw ye, u tun bɛ nabiɲumanw faga k'a sɔrɔ a ma kɛ tiɲɛ kan.
K'a sababu k'u ye Ala sɔsɔ, wa u tun bɛ dansagon.
113. U bɛɛ man kan, jamakulu tilennen dɔw bɛ kitabu dungew la, olu bɛ Ala ka hayaw kalan, su waatiw kɔnɔ, u bɛ sujudu bin Ala ye.
114. Olu bɛ limaniya Ala la, ni donnaban na, u bɛ mɔgɔw yamaruya ɲumankɛ la, ka mɔgɔw gɛn jugumankɛ la, u bɛ teliya hɛɛrɛkow kɛli la, olu kɔni ye mɔgɔɲumanw dɔ ye.
115. Olu mana hɛɛrɛko fɛn o fɛn kɛ, u tɛ fitiriwaleya o si la, Ala ye Alaɲɛsiranbagaw dɔnbaa ye.
116. I k'a dɔn mɔgɔ minnu kafiriyara, olu ka nafolow n'u denw tɛ fosi ɲɛ u ye Ala bolo, olu ye tasuma dungew ye, olu bɛ dumɛ a kɔnɔ.
117. Olu (kafiriw) bɛ musaka minnu bɔ nin diɲɛ ɲɛnamaya kɔnɔ, o misali bɛ i n'a fɔ fiɲɛba, min ni faala nɛnɛjugu b'o la, n'o ye mɔgɔw ka foro sɔrɔ, minnu y'u yɛrɛkunw tɔɲɔ. K'o foro in tiɲɛ.
Ala m'u tɔɲɔ dɛ, nk'u y'u yɛrɛkunw de tɔɲɔ.
118. Hee aw mɔgɔ minnu limaniyana, aw kana kɔnɔfɔɲɔgɔn wɛrɛ si minɛ, ka bɔ mɔgɔ wɛrɛ la n'aw tɛ.
U t'u tɔto tiɲɛni ma n'aw ye.
U y'a kanu aw ka gɛlɛya sɔrɔ.
Kɔniya bangena u daw kɔnɔ, wa u dusukunw bɛ min dogo, o ka bon kosɛbɛ, tiɲɛ na, anw ye hayaw bange aw ye, n'a y'a sɔrɔ aw hakili bɛ miiri.
119. EE aw silamɛw filɛ sa!
aw b'u kanu, u dun t'aw kanu.
Aw bɛ limaniya jiginkitabu bɛɛ la.
1 N'u y'aw kunbɛn tuma min na, u b'a fɔ: «an limaniyana» nka n'u b'u kelen na, u b'u bolokɔnindenw kin aw kama mɔnɛ kosɔn.
A fɔ: «a' ye sa n'aw ka mɔnɛ ye! »
a' k'a dɔn Ala ye dusukunw kɔnɔko dɔnbaa ye. »
120. Ni ɲumannin y'aw sɔrɔ, o b'u nisɔngoya.
Nka ni jugumanba y'aw sɔrɔ, u bɛ nisɔndiya o la.
N'a' muɲunna, ka siran Ala ɲɛ, u ka dabali tɛ tɔɔrɔ si s'aw ma.
A' k'a dɔn Ala ye lakooribaga ye n'u ka baara kɛtaw ye.
121. Waati min na e (Kira) solila ka bɔ i ka denbaya la, ka taa limaniyabagaw lajigin, sigiyɔrɔw la kɛlɛ kama.
Ala ye Mɛnnikɛla ye Dɔnnikɛla don.
122. Waati min jamakulu fila hamina aw la k'u bɛ yuuru, Ala de y'u fila madɛmɛbaga ye.
Limaniyabagaw k'u jigi sɛmɛ Ala la.
123. Tiɲɛ-tiɲɛ na, Ala y'aw dɛmɛ badiri (kɛlɛ don na) o y'a sɔrɔ aw ka dɔgɔn, a' ye siran Ala ɲɛ!
a dɔ la aw bɛ barika da Ala ye.
124. Waati min na e (Kira) b'a fɔ limaniyabagaw ye ko: «Yala a t'aw wasa wa, aw Ma k'aw madɛmɛ ni mɛlɛkɛ ba saba lajiginnenw ye (ka bɔ sanfɛ)? »
125. Ɔwɔdɛrɛ!
n'aw muɲunna, ka siran Ala ɲɛ!
n'u nana aw ma u ka nin funun kelen in na, aw Ma b'aw madɛmɛ ni mɛlɛkɛ ba duuru ye, minnu taamasiyɛnma don.
126. Ala m'o kɛ fosi wɛrɛ kama, fo nisɔndiya aw ye, ani k'aw dusukunw basigi n'o ye.
Dɛmɛ tɛ bɔ fosi bara fo Ala. Bonya masa, kodɔnbaga.
127. Walasa ka fan dɔ tigɛ ka bɔ mɔgɔw la, minnu kafiriyara, walima k'u kunmasuli.
O tuma u bɛ kɔsegin u bɔnɛnen.
128. Koɲɛ in fosi tɛ e (Kira) bolo. Walima ni Ala bɛ tuubi minɛ u (kafiriw) ma, walima ko a b'u lajaba. I k'a dɔn yɛrɛtɔɲɔnaw de don.
129. Ala ta ye fɛnw ye, minnu bɛ sanfaraw ni dugufara kɔnɔ.
Ala bɛ yafa mɔgɔ ma, min y'a diya, a bɛ mɔgɔ lajaba fana, min y'a diya.
Ala ye hakɛtobaga ye hinɛbaga don.
130. Hee aw mɔgɔ minnu limaniyana, aw kana gɔrɔkɔ dun, a yiriwa-yiriwalen!
a' ye siran Ala ɲɛ! a dɔ la aw bɛ kisi.
131. A' ye siran tasuma ɲɛ! min labɛnna kafiriw ye.
132. U t'u tɔto tiɲɛni ma n'aw ye. a dɔ la aw bɛ lahinɛ.
133. A' ye teliya ka taa yafaɲini ma aw Ma fɛ, ani alijinɛ, min jɔsurun kundama ye sanfaraw ni dugufara janya ye, o labɛnna Alaɲɛsiranbagaw ye.
134. Minnu bɛ musaka kɛ Ala ka sira kan, nɔgɔya ni gɛlɛya kɔnɔ. Ani mɔnɛ lɔminɛbagaw, ani yafabagaw mɔgɔw ma.
Ala bɛ ɲumankɛlaw de kanu.
135. Ani mɔgɔ minnu bɛ, n'u ye kolankolon kɛ, walima n'u y'u yɛrɛkunw tɔɲɔ, (ni Alasɔsɔ ye) u b'u hakili jigin Ala la, ka yafa ɲini u ka jurumu kama.
jɔnni bɛ jurumu yafa ni Ala tɛ?
u tɛ tɛmɛ n'u kun ye u ka kɛtaw fɛ, k'a sɔrɔ u b'a dɔn.
136. Olu mɔgɔw kɔni sara ye jurumuyafa ye ka bɔ u Ma yɔrɔ, ani alijinɛw, kɔjiw bɛ boli minnu jukɔrɔ, o bɛ dumɛ o kɔnɔ kudayi, baarakɛlaw sara ɲɛna haali.
137. Taabolo caman tɛmɛna kakɔn aw (Makan kafiriw) ɲɛ.
O tuma a' ye taama dugukolo kɔkan! aw ka filɛli kɛ! cogo min kɛra nkalontigiyabagaw labanko ye.
138. Nin ye bangeni ye mɔgɔw ye, ani kana, ni waajuli Ala ɲɛsiranbagaw ye.
139. Aw kana laafu, aw kana nisɔngoya! aw de ye sanfɛmɔgɔw ye, n'a y'a sɔrɔ aw ye limaniyabagaw ye.
140. Ni joginni y'aw sɔrɔ (uhudi kɛlɛ la) tiɲɛ na joginni ye u fana sɔrɔ, min y'o ɲɔgɔnna ye (badiri kɛlɛ la).
O don minnu filɛ, anw de b'u yɛlɛma-yɛlɛma mɔgɔw ni ɲɔgɔn cɛ, walasa Ala na mɔgɔw dɔn minnu limaniyana, ka seereyasuw bɔ aw la.
Ala tɛ tɔɲɔnikɛlaw kanu.
141. Ani walasa Ala na mɔgɔw saniya, minnu limaniyana, ni ka kafiriw tatiɲɛ.
142. Yal'aw b'a bisigi k'aw bɛ don alijinɛ na, k'a sɔrɔ Ala ma mɔgɔw dɔn, minnu ye jahadi kɛ aw la, ani ka sabalibagaw dɔn?
143. Tiɲɛ-tiɲɛ na, aw tun kɛra, aw tun bɛ saya nata, sanni aw k'a kunbɛn, o tuma aw y'a ye sa dɛ.
K'a sɔrɔ aw bɛ k'a mafilɛ.
144. Muhamadu tɛ dɔwɛrɛ ye fo ciden, cidenw tɛmɛna min ɲɛ.
Yala n'a sara, walima n'a fagara, aw ka sin ka segin aw kɔ (ka kafiriya); ni mɔgɔ min seginna a kɔ, o tɛ Ala tɔɔrɔ ni fosi ye, wa Ala na ɲumandɔnbagaw sara.
145. A tɛ bɛn ni si ye ka sa, fo Ala ka jɛn, saya ye sɛbɛnnifɛn dɔgɔdalen ye.
Ni mɔgɔ min bɛ dunuya sara ɲini, an b'o sɔn o dɔ la.
Ni mɔgɔ min bɛ lahara sara ɲini, an b'o sɔn o la.
Sɔɔnin an bɛ ɲumandɔnbagaw sara.
146. Nabiɲuman caman tɛmɛna, Aladɔnbaa jamakuluw ye kɛlɛ kɛ minnu nɔfɛ (ka ɲɛsin kafiriw ma) olu fari ma faga fɛn na, min y'u sɔrɔ Ala ka sira kan, u ma laafu, u ma majigin, Ala bɛ sabalibagaw de kanu.
147. Olu ka kumakan ma kɛ fosi ye, fo dɔrɔn u ko: «an tigi Ala, an jurumu yafa an ye, an'an ye dansagon min k'an ka koɲɛ na!
i k'an senw sabati, i k'an dɛmɛ kafiriw kan».
148. Ala y'olu sɔn diɲɛ sara la, ani lahara sara cɛɲi.
Ala de bɛ ɲumankɛlaw kanu.
149. Hee aw mɔgɔ minnu limaniyana, n'aw tugura mɔgɔw kɔ, minnu kafiriyara, u b'aw lasegin aw kɔ.
Aw bɛ kɔsegin ka kɛ mɔgɔ bɔnɛnenw ye.
150. Ayi, o to yen!
Ala de y'aw madɛmɛbaga ye, Ale de ye dɛmɛbagaw bɛɛ la ɲuman ye.
151. Anw bɛna jasiran fili mɔgɔw dusukunw na, minnu kafiriyara, k'a sababu kɛ u ye filankafoya min kɛ ni Ala ye, Ala ma dalilu si jigin min na.
U donyɔrɔ ye tasuma ye, tɔɲɔnikɛlaw sigiyɔrɔ cɛjuguyara.
152. Tiɲɛ-tiɲɛ na, Ala y'a ka layidu tiɲɛtigiya aw ye dɛ.
Waati min na aw b'u (kafiriw) faga-faga, ni Ala ka jɛn ye, fo tuma min na aw galabu fagara, aw ye ɲɔgɔn darɔsama yamaruya la.
Aw ye Kira (ka yamaruya) sɔsɔ, Ala kɛlen kɔfɛ ka fɛn jira aw la, aw bɛ min kanu.
Mɔgɔ bɛ aw la, min bɛ dunuya ɲini, mɔgɔ bɛ aw la, min bɛ lahara ɲini, o tɛmɛnen kɔ, Ala y'aw kɔmasegin ka bɔ u ma, walasa k'aw lajarabi.
Tiɲɛ-tiɲɛ na, Ala yafara aw ma, Ala ye fisamandiyatigi ye limaniyabagaw ye.
153. Waati min na aw bɛ boli n'aw kun ye, hali aw si tɛ kɔfilɛ si la.
O y'a sɔrɔ Alakira bɛk'aw wele aw kɔfɛ.
O tuma Ala y'aw sara ni ɲɛgan ye, ka fara ɲɛgan wɛrɛ kan.
Walasa aw kana nisɔngoya fɛn nɔfɛ, min y'aw dan. Ani aw kana nisɔngoya fana, fɛn na, min y'aw sɔrɔ.
Ala de ye dugulen ye ni fɛn ye, aw bɛ min baara.
154. O kɔfɛ Ala ye jasigi lajigin aw kan, ɲɛgan tɛmɛnen kɔ, ka kɛ jingɔ ye, o ka jamakulu dɔ datugu aw la.
Jamakulu wɛrɛ tun bɛ yen, olu yɛrɛkun hami dɔrɔn de tun b'olu la, u bɛ Ala bisigi ni fɛn ye, min tɛ tiɲɛ ye, kodɔnbaliya bisigiw.
U b'a fɔ: «yala fɛn b'anw bolo koɲɛ na wa? »
a fɔ: «aw k'a dɔn koɲɛ bɛɛ ye Ala ta ye»
u bɛ fɛn gundo u kɔnɔ, u tɛ min bange e Kira ye, u b'a fɔ: «n'a tun y'a sɔrɔ fɛn b'anw bolo ko in na, an tun tɛna faga yanninnɔ»
a fɔ: «hali n'aw tun kɛr'aw ka sisow kɔnɔ, fagali latigɛra mɔgɔ minnu kan, olu tun bɛ bɔ k'u sayɔrɔ sɛgɛrɛ, ani walasa Ala bɛ aw kɔnɔnakow lajarabi, ani walasa k'aw dusukunnakow saniya, Ala ye dusukunnako Dɔnbaga ye».
155. A' k'a dɔn mɔgɔ minnu y'u kɔdi aw la, jamakulu fila bɛndon na, aw k'a dɔn sitanɛ y'olu lafili k'a sababu k'u ka baara kɛlen dɔw ye.
Tiɲɛ-tiɲɛ na, Ala yafara u ma, a' k'a dɔn Ala ye hakɛtobaa ye muɲunbaga don.
156. Hee aw mɔgɔ minnu limaniyana, aw kana kɛ i n'a fɔ minnu kafiriyara, n'u ko u balimaw ma, minnu taara taamayɔrɔ la, walima minnu taara kɛlɛyɔrɔ la, ko: «n'u tun b'anw bara yan, u tun tɛ sa, u tun tɛ faga fana» walasa Ala na o kɛ nimisa ye olu dusukunw na.
Ala de bɛ ɲɛnamaya kɛ, Ala de bɛ saya kɛ, Ala ye yelibaga ye ni fɛn ye, aw bɛ min kɛ.
157. Walaahi n'aw fagara Ala ka sira kan, walima n'aw sara, jurumuyafa min bɛ Ala yɔrɔ, ani hinɛ, o ka fisa ni fɛnw ye, u bɛ minnu fara ɲɔgɔn kan.
158. Walaahi n'aw sara, walima n'aw fagara, walaahi aw bɛ dalajɛ ka taa Ala ma.
159. K'a sababu kɛ hinɛ dɔ ye, min bɔra Ala yɔrɔ, e (Kira) kɛra mɔgɔ nɔgɔn ye u (silamɛw) ye.
N'i tun y'a sɔrɔ e tun ye mɔgɔ dusumango dusukungɛlɛntigi ye, u tun bɛ jɛnsɛ ka bɔ i kɔrɔ.
O tuma yafa u ma!
i ka yafa ɲini u ye, i k'u hakilila ɲini kow la!
nka n'i tigɛra (koɲɛ min kan) i jigi sɛmɛ Ala la!
i k'a dɔn Ala bɛ jigisɛmɛbagaw kanu.
160. Ni Ala y'aw dɛmɛ, binbaga t'aw la.
Wa n'a y'aw labila, o tuma jɔnni de b'aw dɛmɛ Ala kɔ?
o tuma limaniyabagaw k'u jigi sɛmɛ Ala la.
161. A tɛ daga nabiɲuman si ye, ka kɛlɛfɛn sonya.
Wa ni mɔgɔ min ye kɛlɛfɛn sonya, o tigi bɛ na n'a ka kɛlɛfɛn sonyanen ye jɔdon na,
o kɔfɛ ni bɛɛ ka baara kɛlen sara dafalen bɛ di o ma, u si tɛ tɔɲɔ.
162. Yala mɔgɔ min tugura Ala jɛn kɔ, o bɛ i n'a fɔ mɔgɔ min seginna ni funun ye ka bɔ Ala yɔrɔ wa?
wa o tigi dayɔrɔ ye Jahanama ye labanyɔrɔ cɛjuguyara.
163. Mɔgɔw jalaw sigiyɔrɔmaw ka ca Ala bara, Ala ye yelibaga ye n'u ka baara kɛtaw ye.
164. Tiɲɛ-tiɲɛ na, Ala ɲɛna limaniyabagaw ma dɛ, tuma min na a ye ciden ci u la, min bɔra u yɛrɛkun na.
O bɛ Ala ka hayaw kalan u ye, k'u saniya, k'u kalan kitabu ni kodɔn na, k'a sɔrɔ u tun bɛ fili bangenen kɔnɔ kakɔrɔ.
165. Yala tuma min na kobilen dɔ y'aw sɔrɔ, k'a sɔrɔ aw y'o kobilen in ɲɔgɔn fila da u (kafiriw) kan, aw b'a' kanto: «nin ju bɔra minni? »
a fɔ ko: «a bɔra aw yɛrɛw de yɔrɔ»
a' k'a dɔn Ala ye sebaa ye fɛn bɛɛ la ».
166. Kobilen min y'aw (silamɛw) sɔrɔ jama fila bɛndon na o kɛra ni Ala ka jɛn ye, ani walasa Ala na limaniyabagaw dɔn.
167. Ani walasa Ala na mɔgɔw dɔn, minnu kɛra ɲinjuguw ye, n'a fɔra olu ye ko: «a' ye na kɛlɛ kɛ Ala ka sira kan!
walima a' ye na (juguw) gɛn! »
u ko: «n'an b'a dɔn ko kɛlɛ bɛ yen walaahi an tun bɛ tugu aw nɔfɛ»
u ni kafiriya de ka surun o don in na, ka tɛmɛ limaniya kan.
U bɛ fɛn fɔ u daw la, min t'u dusukunw na, u bɛ fɛn min dogo Ala b'o dɔn kosɛbɛ.
168. Olu minnu ko u balimaw ma, k'a sɔrɔ u yɛrɛw sigilen bɛ so ko: «n'u tun y'an ka kuma minɛ, u tun tɛna faga»
a fɔ: «o tuma a' ye saya ɲɔni ka bɔ aw yɛrɛkun kan sa! n'a y'a sɔrɔ aw ye tiɲɛtigiw ye».
169. Aw kan'a bisigi ko mɔgɔ minnu fagara Ala ka sira kan, k'olu ye suw ye dɛ, ayi,!
ɲɛnamaw don u Ma bara, u bɛ garijɛgɛ.
170. U nisɔndiyalen ni fɛnw ye, Ala y'u sɔn min na ka bɔ a ka fisamandiya la, u bɛ ɲagali ni mɔgɔw ye, minnu b'u kɔfɛ n'olu ma taa fara u kan fɔlɔ, ko: «siran t'u kan, wa u tɛ nisɔngoya».
171. U bɛ ɲagali ni ɲɛsuma ye ka bɔ Ala yɔrɔ, ani fisamantiya, ani fana, Ala tɛ limaniyabagaw sara tiɲɛ.
172. Mɔgɔ minnu ye jaabili kɛ Ala ni alakira ye, joginnidaw kɛlen kɔ k'u sɔrɔ. Mɔgɔ minnu ye ɲuman k'u la ka siran Ala ɲɛ, sara belebele b'olu ye.
173. Mɔgɔ minnu bɛ, ni mɔgɔw y'u kanto u ma ko: «i k'a dɔn mɔgɔw farala ɲɔgɔn kan aw kama, o tuma a' ye siran u ɲɛ dɛ» o kuma sinna k'olu jiidi limaniya na ten.
U y'u kanto: «anw wasabaga ye Ala ye jigisɛmɛyɔrɔ ɲɛna faasi».
174. U kɔseginna ni ɲɛsuma ni fisamantiya ye ka bɔ Ala yɔrɔ, juguman si m'u sɔrɔ.
U tugura Ala jɛn nɔfɛ, Ala ye fisamandiyaba tigi ye.
175. Aw k'a dɔn o min filɛ, sitanɛ dɔrɔn don, a b'aw lasiran a madɛmɛɲɔgɔnw (kafiriw) ɲɛ, aw kana siran u ɲɛ, a' ye siran ne ɲɛ, n'a y'a sɔrɔ aw ye limaniyabagaw ye.
176. Mɔgɔw ka koɲɛ kana e nisɔngoya, minnu bɛ girin ka don kafiriya la, i k'a dɔn olu tɛ se ka Ala tɔɔrɔ ni fosi ye, Ala b'a laɲini, k'a tɛ niyɔrɔ si kɛ u ye lahara.
Wa lajaba b'u ye, min ka bon.
177. I k'a dɔn mɔgɔ minnu ye limaniya falen kafiriya la, olu tɛ se ka Ala tɔɔrɔ ni fosi ye.
Lajaba b'u ye min dimi ka bon.
178. Mɔgɔ minnu kafiriyara, olu kan'a bisigi ko anw (Ala) bɛ ɲɛnafilɛli min k'u ye, k'o ye hɛɛrɛ y'u ma, i k'a dɔn anw bɛ ɲɛnafilɛli k'u ye dɔrɔn, walasa u na dɔ fara u ka jurumuw kan, wa dɔgɔyama ɲankata b'u ye.
179. Aw bɛ lahalaya min kan, Ala ma kɛ k'a bɛ limaniyabagaw to o kan, fo a ka juguman woloma ka bɔ ɲuman na.
Wa Ala ma kɛ fana ko a bɛ aw poyi ko dogolen dɔnni kan.
Nka Ala bɛ mɔgɔ ɲɛnatɔmɔ, min man'a diya a ka cidenw na (k'o poyi ko dogolen dɔnni kan).
O tuma a' ye limaniya Ala n'a ka kiraw la, n'aw limaniyana ka siran Ala ɲɛ, barajiba b'aw ye.
180. Mɔgɔ minnu b'u tɛgɛmagɛlɛya fɛn kan, Ala y'u sɔn min na ka bɔ a ka fisamantiya la, u kan'a bisigi k'o ye hɛɛrɛ y'u ma dɛ, ayi, o to yen, o ye kojugu de ye u ma.
U ye tɛgɛmagɛlɛya kɛ fɛn minnu na, olu bɛna kɛ nkɔn ye ka bila u kanw na jɔdon na.
Wa Ala ta ye sanfaraw ni dugufara ciyɛn ye.
Ala ye dugulen ye n'aw ka baara kɛtaw bɛɛ ye.
181. Tiɲɛ-tiɲɛ na, Ala ye mɔgɔw ka kumakan mɛn dɛ, minnu ko: «i k'a dɔn Ala ye faantan ye, anw ye fɛntigiw de ye»
u ye min fɔ, an bɛn'a sɛbɛn.
An'u ka nabiɲumanfaga, k'a sɔrɔ a ma kɛ tiɲɛ kan, an b'a fɔ u ye (jɔdon na): «a' ye jenini ɲankata sifilɛ»!
182. O sababu ye aw bolow ye min kɛ ka bila aw ɲɛ, wa aw k'a dɔn ko Ala tɛ jɔnw tɔɲɔbaga ye. »
183. Mɔgɔ minnu ko: «Ala de ye layidu di anw ma, ko an kana limaniya Kira si la, fo min bɛna anw ma ni saraka ye, tasuma bɛ min dun»
a fɔ u ye ko: «tiɲɛ na, kiraw nana aw ma ne ɲɛ ni dalilu bangenenw ye, ani ni fɛn ye aw ye min fɔ.
Munna a' y'olu faga, n'a y'a sɔrɔ aw ye tiɲɛtigiw ye? »
184. N'u y'i nkalontigiya, tiɲɛ na kiraw nkalontigiyara kakɔn e ɲɛ.
Olu nana ni dalilu bangenenw ye, ani waajuligafew ni jiginkitabu yeelenbɔlaw ye.
185. Ni kelen-kelen bɛɛ ye saya nɛnɛbaga ye.
W'a' k'a dɔn aw barajiw dafalen bɛ di aw ma jɔdon de la, o tuma ni mɔgɔ min mabɔra tasuma na, ka don alijinɛ na, tiɲɛ na o tigi ye kunnawolo sɔrɔ.
Diɲɛ ɲɛnamaya tɛ fosi ye fo yɛrɛnɛgɛndaamu dɔrɔn.
186. Walaahi aw na lajarabi aw ka nafolow la, an'aw yɛrɛkunw na fana, walaahi aw tulo bɛna dusutɔɔrɔkuma caman mɛn mɔgɔw dala, minnu sɔnna kitabu la ka kɔn aw ɲɛ, ani mɔgɔw dala, minnu ye filanan fara Ala kan.
Nka n'aw sabalila ka siran Ala ɲɛ, a' k'a dɔn o de ye kow la tigɛnkanfɛnw dɔ ye.
187. (Hakilijigin kɛ) waati min na Ala ye kalikan minɛ mɔgɔw bolo, kitabu dira minnu ma ko: «Walaahi fo aw k'a kɔnɔkuma bange mɔgɔw ye, aw kan'a dogo» u y'o layidu fili u kɔfɛ pewu!
k'o falen sɔngɔ fitinin na.
U bɛ falenni kɛ min na, o cɛ juguyara haali.
188. E (Kira) kan'a bisigi ko mɔgɔ minnu bɛ nisɔndiya fɛn na, u ye min kɛ.
U b'a kanu fana, u ka tanu ni fɛn ye, u ma min kɛ.
I kan'olu bisigi ni kisi ye ka bɔ ɲankata ma.
Ɲankata b'olu ye, min dimi ka bon.
189. Ala ta ye sanfaraw ni dugufara masaya ye.
Ala ye sebaa ye fɛn bɛɛ lajɛlen na.
190. A' k'a dɔn walaahi kabakow bɛ sanfaraw ni dugufara danni na, ani su ni tile ka fɔnkɔɲɔgɔnya, dusukunyeli tigiw ye.
191. Olu minnu bɛ Ala kosuma u jɔlen, n'u sigilen, ani k'u dalen to u kɛrɛw kan.
U b'u miiri sanfaraw ni dugufara danni na (u b'a fɔ ko): «anw tigi Ala, e ma nin dan gansan dɛ, saniya b'i ye, an kisi tasuma ɲankata ma.
192. An tigi Ala, i k'a dɔn e mana mɔgɔ min don tasuma na, tiɲɛ na i y'o tigi dɔgɔya dɛ.
Dɛmɛbagaw si tɛ tɔɲɔlikɛlaw bolo.
193. An tigi Ala, i k'a dɔn anw ye welelikɛla dɔ mankan mɛn, a bɛ wele kɛ ka taa limaniya ma, ko: «a' ye limaniya aw Ma na, o tuma anw limaniyana.
An tigi Ala, an jurumuw yafa an ye!
i k'an ka kojuguw kafari an ye, i k'an faatu ka fara ɲumankɛlaw kan»
194. An tigi Ala, i k'an sɔn fɛn na, i y'an layidu min na i ka kiraw fɛ.
I kana an dɔgɔya jɔdon na.
I k'a dɔn e Ala tɛ layidu tiɲɛ.
195. Olu Ma y'u ka dugawu jaabi, ko: «ne tɛ baarakɛla si ka baara kɛ fu ye aw la, a kɛra cɛ ye, walima muso, aw dɔ bɔra dɔ la.
Nka minnu kɔni hijirala, u gɛnna ka bɔ u ka sow kɔnɔ, u tɔɔrɔla ne Ala ka sira kan, u ye kɛlɛ kɛ, u fagara, walaahi ne b'olu ka jugumanw kafari u ye.
Walaahi ne b'olu ladon alijinɛw kɔnɔ, kɔjiw bɛ boli minnu jukɔrɔ, ka kɛ baraji ye min bɔra Ala yɔrɔ.
Ala kɔni, baraji ɲuman de b'ale bara».
196. Mɔgɔ minnu kafiriyara, olu ka yɛlɛma-yɛlɛma, kana i malasa duguw kɔnɔ.
197. Daamu fitinin, o kɔfɛ u donyɔrɔ ye jahanama ye.
Dayɔrɔ cɛ juguyara.
198. Nka mɔgɔ minnu siranna u Ma ɲɛ, alijinɛw b'olu ye, kɔjiw bɛ boli minnu jukɔrɔ, u bɛ dumɛ o kɔnɔ, k'o kɛ jiginfana ye ka bɔ Ala yɔrɔ.
min bɛ Ala bara, o ye hɛɛrɛ ye ɲumankɛlaw ye.
199. Wa i k'a dɔn walaahi mɔgɔw bɛ kitabu dungew la, min bɛ limaniya Ala la, a bɛ limaniya fɛn na, min jiginna aw ma, ani min jiginna u ma, u yɛrɛmajiginnen Ala ye fana.
U tɛ ka Ala ka hayaw falen sɔngɔ fitinin na, olu kɔni, u sara b'u ye u Ma bara.
I k'a dɔn Ala ka jate ka telin.
200. Hee aw mɔgɔ minnu limaniyana, a' ye muɲun, a' ka sɛbɛkɔrɔmuɲun, a' ka dugudaakɔlɔsi kɛ.
Aw ka siran Ala ɲɛ, a dɔ la aw bɛ kisi.
Siri jamanaden yɛrɛlasagola musoman dɔ ka batakiw
Sɛtanburukalo tile 30, san 2015.
Malika : Moha ?
Malika : Ne ye dugufaramugu jugu mankan mɛn !
Malika : Yala, baasi t'i la kɔni ?
Moha : Tɔɔrɔ si tɛ.
Malika : N bɛ n kali, n tɛna to yan.
Malika : Tubabula o , Ameriki o, Siniwajamana o, a kɛra yɔrɔ fɛn o fɛn ye, ne ka foyi t' a la.
Malika : Yɔrɔ bɛɛ fɔ n'a kɛra Homs dugu ye.
Malika : Yɔrɔ bɛɛ fɔ n'a kɛra Siri Jamana ye.
Ɔkutɔburukalo tile 15, san 2015.
Moha : I sera ka ɲɔgɔnkunbɛnkɛnɛ kan kaban wa ?
Malika : Nka takisi in tɛ yan !
Moha : Ɔɔ e fana bɛ waati fɔlen ɲɛ ni sanga tan ni duuru dɛ !
Malika : Siga t'o la !
Malika : Sabula n jɔrɔlen tun don n kana se waati fɔlen tɛmɛnen kɔ.
Malika : A ka ɲi, n hakili la, n ɲɛ bɛ n ka takisitila la !
Malika : Takisibolila ko mugucikanw bɛ jamana dancɛ fan fɛ.
Moha : Yala sira tigɛlen don wa ?
Malika : A ma sɔrɔ k'o dɔn fɔlɔ nka a ko n ka dolari wari ba kelen di walasa a bɛ taa ni n ye Beyrouth.
Malika : A b'a la k'a fɔ ko farati sɔngɔ .
😒 Malika : N'o tɛ ko dolari wari ba kelen min fɔra ko bɛ se ka n lase Damas dugu la walasa n bɛ kare ta.
Moha : E dun hakilina ye mun ye o la sisan ?
Malika : Sika bɛ n na k'a fɔ a b' a fɛ ka n namara nka n t'a fɛ marifakisɛ porokotolen ka n sɔrɔ k'a sabu kɛ sikasika ye.
Malika : I bɛ se k'a lajɛ mɔgɔw bɛ ka kibaruya minnu lakali wa ?
Moha : N makɔnɔn sɔɔnin...
Moha : U ko mankan bɛ yen sɔgɔmada in na nka n ma se k'a dɔn n'a bɛ sen na hali sa.
Malika : Ayiwa...
N hakili la n bɛna Damas fanfɛ magɛn.
Malika : Wa n'o kɛra kare tali musaka bɛ nɔgɔya n ma ni nin "farankannin" nin ye .
Moha : Ne hakili la i ka kan ka i nɔrɔ dugu pilan na.
Malika : Marifakisɛ kɔrɔboli, o ni pilan lajɛli tɛ taa ni ɲɔgɔn ye fiyewu.
Moha : Nka a kɛ cogo bɛɛ la i ka bɔ Siri jamana kan.
Damasi dugu tagali t'a ɲɛnabɔ bilen.
Kuma takisibolila fɛ tuguni.
Moha : A mana kɛ min ye, i bɛ wari biye kelen wɛrɛ fara a ka fɔlen kan n'o kɛra a bɛ taa n'i ye Beyrouth dugu la.
Malika : A ka ɲi, a bɛ ka na.
A b'a la ka dolari wari ba kelen wɛrɛ ɲini n fɛ.
Malika : A ka ɲi, o se tɛ n ye, ne yɛrɛ ka talifɔni batiri dɔgɔyara.
N bɛn'a tigɛ.
Ɔkutɔburukalo tile 16, san 2015 nɛgɛ kanɲɛ 21 ni sanga 14.
Malika : I ni su !
Moha : A laban na !
I bɛ yɔrɔ jumɛn na ?
Malika : N bɛ Beyrouth dugu la, Lotɛli dɔ kɔnɔ.
Malika : Ne ɲɛ bɛ Siri jamanaden bolilenw na cogo min, n tɛna faga marifakisɛ lala fo n'a kɛra kungɔ ye...
Moha : Nka i jija i ka don Tubabula la, Mediterane kɔkɔji kan saya ye farati ye hali n'a sɔrɔ saya b'an nɔfɛ yɔrɔ bɛɛ.
SIRAN BƐ KƐ MAA MINNU ƝƐ.
Dɔnni ni bonya ka kan.
(ntalen).
Bamanana mɔgɔ suguya saba ɲɛci bonyana kɔsɔbɛ, o kɛra sababu ye siran kɛra u ɲɛ wa u bonyana. Olu ye: donsow minnu bɛ sogo di dugudenw ma wa u ka dɔnni ka bon kosɛbɛ; jeliw, dugu tariku b'u bolo ani numuw tasuma ni nɛgɛ ani jow tigi.
Donsow.
Donsow ye jɛkulu kɔrɔba ye wa a fanga ka bon bamanana.
Fode Musa Sidibe (2001) ɲumanan ko, donsotɔn kɔnɔ hɔrɔnya, kɔrɔya ani bɔyɔrɔ ko tɛ yen.
Donsotɔn birili ni Ntomo ni Kɔmɔ birili tɛ kelen ye.
Olu birili ye wajibi ye dugu denmisɛn bɛɛ ma. Donsotɔn birili bɛ bɔ a tigi yɛrɛ de la. A ka di i ye i bɛ don a la.
Dɔnni bɛ di kalanden ma karamɔgɔ fɛ.
Kalan fanba bɛ jiriw ka furakɛli, bagan jigo dɔnni ani kilisiw dɔnni kan.
Donsow ka nin dɔnniw ye jɔyɔrɔba di u ma bamanana.
Donsow ye bana furakɛlabaw ye ni kobakɛlaw ye, o de y'a kɛ siran bɛ k'u ɲɛ wa u bɛ bonya bɛɛ fɛ.
Laadaw b'a fɔ ko donsow ye dugu caman sigi hali u ye fagan caman sigi.
Misali la Sunjata Keyita, n'a tun bɛ fɔ a ma fana Kala Jata, o ye Mali sigi.
Segu jeliw bɛ bɛnna a kan ko Mamari Kulibali n'a bɛ fɔ a ma Bitɔn, o tun bɛ donsotɔn na.
Donsotɔn na, donsoŋɔnifɔ jɔyɔrɔ ka bon kɔsɔbɛ.
Ale de b'u laɲɛnajɛ wa u hakili don.
O kosɔn maanabaw ni donsobaw fasa maralen b'ale de bolo wa a b'u fɔ ɲɛnajɛw senfɛ.
Ni donsow ka kan ka labɛn sogow ɲama kama, donsonkɔnifɔ ka kan k'a labɛn donsow kama katugu a ka kuma b'u bila koba kɛla, ni min y a dɔn ale tɛ se fɔlen la o b'i ɲɛsin a yɛrɛ ma.
Sogobɔ la, donsow b'a la fo siɲɛ saba: fɔlɔ, donso ka kungo yaalajirali ni Ncona ni Jaraw bɔra; o kɔ, maaninw dilalenw sogokunkolow kan (Sama) a laban na u baramali dɔnkiliw senfɛ (Sigi, Maniw, Kurun ni donso).
Kurun ni donso Kɛlɛkɛyɔrɔ la faama Kɛlɛ kamalen Ni min k'o tɛ tiɲɛ ye I bɛ Bitɔn Kulibali ɲininka O ye kɛlɛ kamalen ye Ni min k'o tɛ tiɲɛ ye I bɛ (Segu faamaw tɔgɔ) ɲininka.
Jeliw.
Jeliw bɛ jɔyɔrɔba la an ka maaya la.
Kɛlɛkɛyɔrɔw la olu tun bɛ faamaw dusu kɔgɔ, ni koba minnu kɛra, u b'olu mara.
O kosɔn u kɛra taariki tigiw ye, minnu b'a ɲɛfɔ u bɔnnaw ye.
O waatiw, jeliw tun ye lasigidenw ye faamaw ni ɲɔgɔn cɛ.
Olu de tun bɛ kɛlɛ kɛli walima ka bɛn kuma fɔ faamaw cɛ.
Bɛn jamana kɔnɔ b'olu bolo.
O la ni bɛnbaliya donna muso n'a furukɛ cɛ, walima du fila cɛ, jeli minnu kɛra sababu ye ka sinjiya sinsin, olu de bɛ bɛn segin a nɔ na, ka kɛlɛ ban.
Jeliw bɛ bamanan ka hadamadenya taabolo bɛɛ la: denkundi, sigilinɛgɛkɔrɔ, furu ani sayako.
O fɛn ninnu bɛɛ la, u bɛ laseli kɛ walima ka ɲɛnajɛw kɛ.
U bɛ sogobɔfɔliw fana kɛ.
Maaninw b'u tɔgɔ la i n'a fɔ Basantile walasa k'u ka waleyaw dɔn u ye.
Numuw.
Bamanana maanaw b'a fɔ ko diɲɛ denfɔlɔ ye numu ye.
Nɛgɛ ni tasuma tigi don.
Ko kɔnnenw bɛ numuya la. Misali: numukɛ ni filamuso tɛ se ka jɛ.
A bɛ fɔ ko numu ye dugukolo kan mɔgɔ ye wa dugujukɔrɔ mɔgɔ fana don ka d'a ka nɛgɛ dɔnni kan.
Bamanannumu ka baara tun ka ca.
Numu ye dɔnni tigiba ye i n'a fɔ donso; ale de ye kɔmɔtigi ye. O tɔn de fanga ka bon tɔn bɛɛ ye.
Numu ka nɛgɛ dɔnni y'a kɛ ale de bɛ maramafɛnw dilan mɔgɔw ye walasa u k'u yɛrɛ lakana, ka donsoya kɛ; a bɛ baarakɛminɛnw dilan fana.
Numuw de bɛ denmisɛnw sigi nɛgɛ kɔrɔ: cɛw bɛ cɛmisɛnw ta kɛ, musow bɛ npogotigiw ta kɛ.
Daadilan ye numumusow dɔrɔn de ta ye.
Numu bolofara dɔ bɛ yen, o bɛ wele ko kulew walima jiritigɛw.
Jiritigɛw bɛ kolon ni kolonkalan bɔ, u dɔw bɛ sogokun dɛsɛ; u musow bɛ filen kala.
Sogobɔ tun tɛna kɛ yen ni jiritigɛw tun tɛ yen ka sabu kɛ sogokunw bɔ ye.
U ka baara bɛ ta fɛn caman kan: suguya min mana jira, u bɛ lajɛ k'o dilan, k'i miiri ka dɔ dilan walima ka segin dɔ kan.
Dɔnkili min bɛ numuw jansa bɛ da jeliw fɛ.
A bɛ min fɔ:
I jo Numudenninw jo ye nin ye Kulan ni balan Numu ye kamalen ye.
Mamari Fane jaw: a b'a la ka maanin dɔ dilan ani ka Ciwarakun dɔ fin ni nɛgɛbilen ye (ɲɛ tɔw b'o fana de jira).
Musow Suran
1. Hee! aw mɔgɔw, a' ye siran aw Ma ɲɛ, Masa min y'aw dan ka bɔ Ni kelen na. K'o furumuso dan ka b'o la. Ka cɛ caman ni muso caman jɛnsɛ ka b'olu mɔgɔ fila la.
A' ye siran Ala ɲɛ aw bɛ ɲɔgɔn deli ni Masa min ye, ani sinji (tigɛli) ɲɛ, aw k'a dɔn ko Ala ye kɔlɔsibaga ye aw kan.
2. A' ye falatɔw ka nafolo d'u ma, aw kana fɛn ɲuman falen fɛn jugu la,
I k'a dɔn o kɛra jurumu belebele ye.
3. N'a' siranna k'aw tɛna se ka tilen falatɔmusomanw (furuli) koɲɛ na....
min diyara aw ye ka bɔ musow la, a' y'o furu : fila-fila, saba-saba, ani naani-naani.
Nka n'aw siranna k'aw tɛna se ka tilen, o la, a' ye dan muso kelen ma, walima aw ka taramuso (ta), o de ka suran aw kana jɛgɛn.
4. A' ye musow furufɛnw di u yɛrɛw ma ni nikaari ye, nka n'a diyara u yɛrɛw ni ye, ka kaari fɛn dɔ kɔ a la, ka di aw ma, o tuma a' y'o dun ni matanu ye ani taarɛ-taarɛ.
5. Aw kan'a' ka nafolow di kodɔnbaliw ma, Ala ye nafolow minnu kɛ aw ka koɲɛ jɔlan ye.
A' y'u balo nafolo in na, k'u fɛrɛbɔ, aw ka kuma ɲuman fɔ u ye.
6. A' ye falatɔw kɔrɔbɔ fo tuma min, n'u sera musofuru ma, o la n'aw ye hakili ɲuman ye u la, o tuma a' y'u ka nafolow di u yɛrɛw ma, aw kan'u ka nafolow dun tiɲɛni sira fɛ.
Ani ka teliya k'a dun sann'u ka kɔrɔbaya.
N'a y'a sɔrɔ (falatɔ lamɔbaga) min ye fɛntigi ye, o k'a yɛrɛminɛ (falatɔ nafolo dunni ma) ni min kɛra faantan ye, o k'a dun ni hakɛ ye.
N'aw b'u ka nafolow di u ma tuma min na, a' ye seerew k'a la.
Ala wasara jateminɛbaga ye.
7. Niyɔrɔ bɛ cɛw ye ka bɔ fɛn na, bangebaga fila ni masurunyamɔgɔw salenw ye min to.
Niyɔrɔ dɔ fana bɛ musow ye ka bɔ fɛn na, bangebaga fila ni masurunyamɔgɔw ye min to. Ciyɛn dɔgɔya far'a caya kan. Niyɔrɔ diyagoyalen don.
8. Ni masurunyamɔgɔw ni falatɔw ni faantanw nana ciyɛn tilayɔrɔ la, a' ye ciyɛn dɔ di u ma, aw ka kuma ɲuman fɔ u ye.
9. Mɔgɔw ka siran Ala ɲɛ, minnu bɛ, n'olu yɛrɛw tun ye buruju laafulenw to u kɔfɛ, u tun bɛ siran ko kana olu sɔrɔ ; o tuma u ka siran Ala ɲɛ, u ka kuma sababama fɔ.
10. I k'a dɔn mɔgɔ minnu bɛ falatɔw ka nafolow dun ni tɔɲɔli ye, tiɲɛ na olu bɛ ka tasuma dun u kɔnɔbaraw la, wa sɔɔnin u bɛ jeni tamɛnɛ kɔnɔ.
11. Ala bɛ sarankanna k'aw la, aw denw ka koɲɛ na, musoman fila niyɔrɔ bɛ cɛman kelen ye.
Ni (ciyɛntabagaw) kɛra musomanw dama ye minnu ka ca mɔgɔ fila ye, o tuma banbaatɔ ye min to, o tila sabaye fila bɛ di olu ma.
Nka ni musomannin kelen pe don, o ta ye ciyɛn tilancɛ ye.
Tila wɔɔrɔye kelen bɛ di banbaatɔ bangebaga fila kelen-kelen bɛɛ ma, fɛn na banbaatɔ ye min to, o ye n'a y'a sɔrɔ den bɛ banbaatɔ fɛ dɛ.
Nka n'a y'a sɔrɔ den t'a fɛ dun, bangebaga fila dun y'a ciyɛn ta, o tuma woloba ta ye tila sabaye kelen ye.
Nka ni y'a sɔrɔ balimaw bɛ banbaatɔ fɛ, o tuma woloba ta bɛ kɛ ciyɛn tila wɔɔrɔye kelen ye, a ka sarankanna bɔlen kɔfɛ ciyɛn na, a satɔ bɛ sarankanna minnu kɛ, walima a kannajuruw.
Aw wolofaw n'aw wolodenw, aw t'a dɔn, u min kelen ka nafa ka surun aw la, ka tɛmɛ min kan.
Ciyɛn tilali cogo in ye diyagoyafɛn ye ka bɔ Ala yɔrɔ, a' k'a dɔn ko Ala kɛra Dɔnnibaga ye Kodɔnbaga don.
12. N'a' furumusow sara ka ciyɛn min to, o tilancɛ b'aw ye, n'a y'a sɔrɔ den t'u fɛ.
Nka ni woloden b'u fɛ, o tuma aw ta ye tila naaniye kelen ye ka bɔ fɛn na, aw musow ye min to, u ka sarankannaw bɔlen kɔfɛ ciyɛn na, u bɛ sarankanna min kɛ, walima u kannajuruw.
Aw furumusow fana niyɔrɔ ye ciyɛn tila naaniye kelen ye, fɛn na, aw (sara) ka min to, ni y'a sɔrɔ woloden t'aw fɛ.
Nka ni y'a sɔrɔ denw b'aw fɛ, o tuma u niyɔrɔ bɛ kɛ tila seeginye kelen ye, ka bɔ fɛn na, aw ye min to, aw ka sarankannaw bɔlen kɔfɛ ciyɛn na, aw bɛ sarankanna min kɛ, walima aw kannajuruw (saralen kɔ).
Ni banbaatɔ kɛra cɛ ye, walima muso, min ciyɛn bɛ ta dankelensaya la, k'a sɔrɔ balimakɛ kelen b'a fɛ, walima balimamuso kelen, (ani min bɛ ba dama na) o tuma tila wɔɔrɔye kelen bɛ di olu kelen kelenna bɛɛ ma, nka n'u cayara o ye, o tuma u bɛ kɛ jɛbagaw ye tila sabaye kelen na. Sarankanna bɔlen kɔfɛ ciyɛn na, a ye sarankanna min kɛ, walima kannajuruw saralen kɔfɛ, juru minnu ma dabɔ tɔɔrɔ kama (ciyɛntabagaw la).
Nin (ciyɛntilacogo) filɛ sarankanna ye ka bɔ Ala yɔrɔ.
Ala ye Dɔnnibaga ye Masa muɲunnen don.
13. O filɛ Ala ka dancɛw ye
Ni mɔgɔ min tugura Ala n'a kira la, Ala b'o don alijinɛw kɔnɔ, kɔjiw bɛ boli min jukɔrɔ, u bɛ dumɛ o kɔnɔ.
O filɛ niyɔrɔ belebele ye.
14. Ni mɔgɔ min ye Ala n'a Kira sɔsɔ, ka Ala ka dancɛw kɔsagon, Ala b'o tigi don tasuma kɔnɔ, o bɛ dumɛ o kɔnɔ, dɔgɔyama ɲankata b'o ye.
15. Muso minnu bɛ jɛnɛya wale kɛ, aw ka silamɛmusow la, a' ye mɔgɔ naani seereya u kan aw la, n'olu ye seereya kɛ tuma min na, a' ye muso ninnu minɛ ka sigi so kɔnɔ, fo ka taa saya s'u ma, walima Ala ka sira wɛrɛ k'u ye
16. Cɛ fila mana kakalaya wale kɛ aw cɛma, a' y'u fila tɔɔrɔ.
O tuma n'u tuubira ka ɲɛni kɛ, a' y'a' kɔdon u ma k'u to yen!
aw k'a dɔn ko Ala kɛra tuubiminɛbaga ye Masa hinɛbaga don.
17. A' k'a dɔn tuubi bɛ Ala bolo mɔgɔw ye, minnu bɛ jugumanw kɛ kodɔnbaliya kɔnɔ, o kɔfɛ ka tuubi waati surun kɔnɔ.
Olu kɔni; Ala b'olu ka tuubi minɛ, Ala kɛra Dɔnnibaga ye Kodɔnbaga don.
18. Nka tuubi tɛ mɔgɔw ye, minnu bɛ jugumanw kɛ fo tuma min na saya nana se u dɔ la kelen ma, o k'a fɔ: « i k'a dɔn ne tuubira sisan sa » ani fana (tuubi tɛ mɔgɔw ye) minnu bɛ sa k'u kafirilama to.
Olu kɔni, anw ye ɲankata labɛn u ye, min dimi ka bon.
19. Hee aw mɔgɔ minnu limaniyana, a tɛ daga aw ye ka musow ta ciyɛn na diyagoya la.
Aw kana u bali furu la (cɛ wɛrɛ ma).
Walasa aw ye min d'u ma, k'o dɔ bɔɔsi u la.
Fo n'u ye ko cɛjugu bangelen kɛ.
A' ye furumusow minɛ koɲuman.
N'u goyara aw ye, a bɛ se ka kɛ, fɛn dɔ bɛ goya aw ye, Ala bɛ hɛɛrɛ caman k'o la.
20. N'a' b'a fɛ ka furumuso dɔ falen dɔ nɔ na, o dun y'a sɔrɔ aw ye nafoloba di u dɔ la kelen ma, o tuma aw kana fosi minɛ o la tun.
Yala aw bɛ o minɛ nkalonfin kan, ani jurumu bangelen kan.
21. Aw b'o minɛ cogodi, k'a sɔrɔ aw dɔ sera dɔ ma kaban, u dun ye layidu gɛlɛn minɛ aw bolo.
22. Aw kana musow furu, aw wolofaw ye minnu furu.
Fo min kɛra ka tɛmɛ, aw k'a dɔn o kɛra ko cɛjugu ye ani tigɛnnako, ani o taasira in cɛjuguyara haali.
23. Aw wolobaw haramuna aw ma, an'aw denmusow, an'aw balimamusow, an'aw tɛnɛmusow, an'aw bɔlɔw, an'aw balimakɛw denmusow, an'aw balimamusow denmusow, ani muso minnu kɛr'aw baw ye, bawo u ye sin di aw ma, ani muso minnu kɛr'aw balimamusow ye sinkelenmin sababu fɛ, an'aw furumusow wolobaw, an'aw donna ni muso minnu ye cɛso la, olu ka cɛwɛrɛden musomanw, minnu bɛ aw ka lamɔ kɔnɔ, nka n'a y'a sɔrɔ aw ma don n'u ye cɛso la fɔlɔ, u ka cɛwɛrɛ denw furuli tɛ jurumu y'aw kan.
An'aw denkɛw ka furumusow, denkɛ minnu bɔra aw yɛrɛw solo la.
Ani ka balimamuso fila kafo furu kɔnɔ ɲɔgɔn kan, fo minnu kɛra ka tɛmɛ, aw k'a dɔn Ala kɛra Hakɛtobaga ye Masa hinɛbaga don.
24. Ani muso furucɛtigiw, fo n'a kɛr'a' ka ɲɛnamaminɛjɔnmusow ye.
Nin ye Ala ka sariya sɛbɛnnen y'aw kan.
Nin fɔlenw kɔfɛ muso tɔw dagara aw ye, n'a' b'u ɲini n'aw ka nafolow ye aw furukɛlama, a kana kɛ aw jɛnɛyakɛtɔ ye dɛ.
N'aw ye daamu ta u min na, a' y'u furufɛn di u ma, diyagoya la.
N'aw jɛnna ɲɔgɔn ye fɛn min na, jurumu t'aw kan o la, furufɛn diyagoyalen kɔfɛ kɔni.
A' k'a dɔn ko Ala kɛra Dɔnnibaga ye Kodɔnbaga don.
25. Ni mɔgɔ min ma musakafɛn sɔrɔ aw la, ka hɔrɔnmuso limaniyalenw furu, o tigi ka aw la bololamɔgɔ musoman limaniyalen dɔ furu.
Ala de y'aw ka limaniya dɔnbagaba ye, aw dɔ bɔra dɔ la.
A y'u furu n'u somɔgɔw ka jɛn ye, a' k'u furufɛn di u ma kɛcogo ɲuman na, o k'a sɔrɔ yɛrɛtangabaamusow don, jɛnɛyakɛbagaw tɛ, kamalentigɛlaw fana tɛ dogo la.
1 O tuma n'u donna furu la tuma min na, n'u ye jatɔya kɛ o kɔ, o tuma ɲankata min bɛ da hɔrɔnmuso cɛtigi kan, o tilancɛ bɛ da u kan.
O (jɔnmusofuru) bɛ mɔgɔ ye, min siranna furubaliya dɛgun ɲɛ aw la.
Nka n'aw sabalila (fo aw ka hɔrɔnmuso furufɛn sɔrɔ) o de ka di aw la.
Ala ye hakɛtobaga ye hinɛ masa don.
26. Ala b'a laɲini ka bangeli k'aw ye, k'aw kana ka taa mɔgɔw ka siraw ma, minnu kɔnn'aw ɲɛ, ka tuubi min'aw ma.
Ala ye dɔnnibaga ye kodɔnbaga don.
27. Ala b'a laɲini ka tuubi minɛ aw ma, nka mɔgɔ minnu bɛ tugu u ni dungɔw kɔ, olu b'a laɲini aw ka jɛgɛn jɛgɛnni belebele la.
28. Ala b'a laɲini ka sariyaw fɛgɛnya aw kan, hadamadennin danna ka kɛ fɛn laafulen ye.
29. Hee aw mɔgɔ minnu limaniyana, aw kan'a' ka nafolow dun aw ni ɲɔgɔn cɛ ni nkalon ye.
Nka jago kɔni bɛ daga n'a kɛra ni jɛn ye aw ni ɲɔgɔn cɛ.
A' kan'aw yɛrɛkunw faga, Ala ye Masa hinɛbaga ye aw la.
30. Ni mɔgɔ min ye o kɛ dansagon ni tɔɲɔni kama, a mɛɛn o mɛɛn, an bɛn'o jeni tasuma na, o kɛra ko nɔgɔn ye Ala ma.
31. Aw gɛnna jurumuba minnu na, n'a' y'a' mabɔ olu la, an b'a ka jurumu misɛn kɛlenw yafa aw ye, k'aw ladon donyɔrɔ ɲuman na.
32. Aw kana nata fɛnw nɔfɛ Ala y'aw dɔ fisaya ni dɔ ye ni min ye.
Niyɔrɔ bɛ cɛw ye ka bɔ fɛnw na, u ye min kɛ.
Niyɔrɔ fana bɛ musow ye ka bɔ fɛnw na, u ye min kɛ.
A' ye Ala deli a ka fisamantiya la, a' k'a dɔn Ala kɛra fɛn bɛɛ lajɛlen dɔnbaga ye.
33. An ye ciyɛntabagaw kɛ u kelen-kelen bɛɛ la, fɛn na, bangebaga fila ni masurunyamɔgɔw bɛ min to.
Aw kininbolow ye layidu siri mɔgɔ minnu fɛ, a' y'olu niyɔrɔ ciyɛn di u ma.
A' k'a dɔn Ala kɛra seere ye fɛn bɛɛ lajɛlen na.
34. Kotigiya bɛ cɛw bolo musow sanfɛ, k'a sababu kɛ Ala ye u dɔ fisaya dɔ ye, ani k'a sababu kɛ cɛw ye musaka min bɔ u ka nafolow la.
O tuma muso ɲumanw ye batokɛmusow de ye, minnu ye yɛrɛtangamusow ye furucɛ ɲɛ kɔkan, ni Ala ka tangani ye
Muso minnu bɛ, n'aw bɛ siran u ka murutili ɲɛ, a' y'u waaju, a' k'aw tigɛ u la dayɔrɔw la, a' k'u bugɔ, n'u tugura aw la, o tuma aw kana nasira wɛrɛ si ɲini u tɔɔrɔli kama.
A' k'a dɔn Ala kɛra Masa kɔrɔtalen ye Masaba don.
35. N'aw siranna farali ɲɛ furuɲɔgɔnma fila cɛ, o tuma aw bɛ kolatigɛbaga kelen ci, ka bɔ cɛ somɔgɔw la, ka kolatigɛbaga kelen wɛrɛ bɔ muso somɔgɔw la.
N'olu mɔgɔ fila ye ɲɛni laɲini, Ala fana bɛ bɛn don u fila in cɛ.
A' k'a dɔn Ala kɛra dɔnnibaga ye dugulen don.
36. A' ye Ala bato, a' kana fosi bato ka far'a kan.
A' ka bangebaga fila minɛ koɲuman.
Ani masurunyamɔgɔ, ani falatɔw, ani faantanw, ani sigiɲɔgɔn min y'i masurunyamɔgɔ ye, ani sigiɲɔgɔn min t'i masurunyamɔgɔ ye, ani jɛɲɔgɔn min bɛ i kɛrɛfɛ, ani taamaden dɛsɛnen, an'aw ka bololamɔgɔw, a' k'a dɔn ko Ala tɛ mɔgɔ kanu, min kɛra mɔgɔ kafalen wasobaganci ye.
37. Mɔgɔ minnu bɛ tɛgɛmagɛlɛya kɛ, ka tila ka mɔgɔw yamaruya ni tɛgɛmagɛlɛya ye, ka fɛn dogo, Ala ye min d'u ma ka bɔ a ka fisamantiya la.
Anw ye dɔgɔyama lajaba labɛn kafiriw ye.
38. Mɔgɔ minnu b'u ka nafolow musaka yɛrɛjira kama mɔgɔw la n'u tɛ limaniya Ala la, ani donnaban na.
Ni sitanɛ kɛra mɔgɔ min jɛɲɔgɔn ye, o tigi jɛɲɔgɔn cɛjuguyara haali.
39. Jalaki jumɛn b'olu kan sa, n'u tun limaniyana Ala ni donnaba na, ka musaka bɔ fɛn na, Ala y'u garijɛgɛ min na, Ala kɛra u dɔnbaga ye.
40. Ala tɛ mɔgɔ si tɔɲɔ ni mɛnɛmɛnɛnin girinya ɲɔgɔn ye.
N'a kɛra Ɲuman ye, Ala b'o jiidi, a bɛ sara belebele di ka bɔ a bara.
41. A bɛna kɛ cogo di sa, n'anw nana ni seere kelen ye ka bɔ mantonsɛrɛ kelen-kelen bɛɛ lajɛlen na, ka na ni e (Kira) ye ka kɛ seere ye nin mɔgɔ ninnu kan.
42. O don in na, mɔgɔ minnu kafiriyara, ka Alakira sɔsɔ, olu b'a kanu hali ni dugukolo tun bɛ dakɛɲɛ n'u ye.
Wa u tɛ se ka kumakan si dogo Ala la.
43. Hee aw mɔgɔ minnu limaniyana, aw kana magɛrɛ seli la, k'a sɔrɔ aw sulen don dɔlɔ la.
Fo aw k'a dɔn aw bɛ min fɔ tuma min na.
Ani fana aw janabatɔ kana surunya seliyɔrɔ la, fo n'a kɛra a tɛmɛbagatɔw dɔrɔn ye.
Fo a' ka janaba ko fɔlɔ.
Ayiwa n'a y'a sɔrɔ aw banabaatɔ don, walima aw bɛ taama la, walima aw dɔ kelen nana ka bɔ banakɔtaayɔrɔ la, walima n'aw ye musow magaɲɔgɔnya, aw dun ma ji sɔrɔ (k'aw saniya). O la aw ka bugurilasaniya kɛ, dugukolo saniman na.
O tuma aw b'a' ɲɛda saalo, an'a' bolow, a' k'a dɔn Ala kɛra yafabaga ye hakɛtobaga don.
44. Yala e (Kira) ma mɔgɔw ye minnu sɔnna niyɔrɔ la ka, jiginkitabu la wa, u bɛ fili san3, u b'a fɛ aw fana ka fili ka bɔ si tilennen kan.
45. Ala de b'aw juguw dɔn.
Ala wasara madɛmɛbaa ye, Ala wasara dɛmɛbaa ye.
46. Mɔgɔ minnu kɛra Yahudiyaw ye, olu bɛ kumaw yɛlɛma ka bɔ u bilayɔrɔw la, u b'a fɔ: «an y'a mɛn, an y'a sɔsɔ, a lamɛn, Ala kan'a to i k'a mɛn » ani ko: « raa'inaa » (an makɔnɔ) jɛgɛnni na bolo kan n'u nɛnw ye. Ani silamɛya diinɛ lagosi kama.
Ni tun y'a sɔrɔ u ko: « an y'a mɛn, wa an y'a labato ani k'a fɔ ko: « a lamɛn » ani k'a fɔ ko: « an makɔnɔ » (unzurna) walaahi o tun bɛ kɛ hɛɛrɛ y'u ma, ani ko tilennen.
Nka Ala de y'u danga ni u ka kafiriya ye.
U tɛ limaniya fo dɔɔnin.
47. Hee kitabu dira aw minnu ma, a' ye limaniya fɛn na, anw ye min jigin ka kɛ tiɲɛtigiyabaga ye fɛn na, min b'aw bolo, sanni an ka ɲɛda dɔw jɔɔsi ka tila k'olu mununmunun u kɔw fɛ.
Walima k'u danga, I n'a fɔ an ye sibirifɛmɔgɔw danga cogo min na, Ala ka koɲɛ kɛra kɛfɛn ye.
48. A' k'a dɔn Ala tɛ yafa ka fɛn wɛrɛ bato ka far'a kan.
Nk'a bɛ yafa jurumu na, min b'o jukɔrɔ, mɔgɔ ye, min y'a diya.
Ni mɔgɔ min ye fɛn fara Ala kan, tiɲɛ na o tigi ye jurumu belebele nkalon tigɛ haali.
49. Yala e (Kira) ma mɔgɔw ye wa, minnu bɛ u yɛrɛkun saniya?
ayi, Ala de bɛ mɔgɔ saniya min y'a diya, wa olu tɛ tɔɲɔ hali ni ntamarokolo kɔnɔ jurunin (ɲɔgɔn) ye.
50. A mafilɛ sa, cogo min na, u bɛ nkalon tigɛ ka da Ala la, o wasara jurumu bangelen ye faasi.
51. Yala e ma mɔgɔw ye wa, minnu sɔnna niyɔrɔ la ka bɔ kitabu la, u bɛ limaniya kɔrɔtɛ ni jo la.
U bɛ laban k'a fɔ mɔgɔw ye, minnu kafiriyara, ko : « ninnu kananen bɛ taasira la ka tɛmɛ mɔgɔw kan, minnu limaniyana (Kira ka diinɛ na) ? »
52. Olu de ye mɔgɔw ye, Ala ye minnu danga.
Ni Ala ye mɔgɔ min danga, i tɛ dɛmɛbaga si sɔrɔ o tigi la fewu.
53. Yala niyɔrɔ b'u de bolo ka bɔ Ala ka masaya la wa ?
n'o tun kɛra, u tun tɛna hali tamarokɔlɔ kɔkantɔminin ɲɔgɔn di mɔgɔw ma.
54. Tari u bɛ mɔgɔw ɲɛngoya fɛn na, Ala ye min d'u ma, ka bɔ a ka fisamantiya la wa ?
tiɲɛ na anw ye Iburahima somɔgɔw sɔn kitabu ni kodɔn na, an y'u sɔn masaya la, min ka bon.
55. Mɔgɔw b'u la minnu limaniyana Alakira la.
Mɔgɔw b'u la, minnu ye mɔgɔw bali a la.
Jahanama dun wasara tamɛnɛ jugu ye.
56. I k'a dɔn mɔgɔ minnu kafiriyara anw ka hayaw ma, a mɛɛn o mɛɛn an b'olu jeni tasuma na.
Tuma o tuma n'u wolo mɔna (tasuma fɛ) an b'u wolow falen wolo wɛrɛw la, walasa u na ɲankata nɛnɛ, a' k'a dɔn Ala kɛra bonya Masa ye Kodɔnbaga don.
57. Ayiwa mɔgɔ minnu limaniyana, ka baara ɲumanw kɛ, sɔɔnin an bɛn'olu don alijinɛw kɔnɔ, kɔjiw bɛ boli minnu jukɔrɔ, u bɛ dumɛ o kɔnɔ kudayi.
furumusow b'u ye yen, minnu saniyalen bɛ.
An b'u don suma duman na.
58. A' k'a dɔn Ala b'aw yamaruya k'aw ka dannayafɛnw (kalifaw) d'u tigiw ma, ani n'aw ye kiiti tigɛ mɔgɔw ni ɲɔgɔn cɛ, aw k'o tigɛ ni tilennenya ye, a' k'a dɔn ko Ala b'aw waaju ni min ye, o ye fɛn ɲumanba ye, a' k'a dɔn ko Ala kɛra Mɛnnikɛla ye Yelikɛla don.
59. Hee aw mɔgɔ minnu limaniyana, a' ye Ala labato, a' ka Alakira labato!
ani maratigilamɔgɔw minnu b'aw la.
N'aw ye ɲɔgɔn samasama fɛn o fɛn na, a' y'o lasegin Ala ni Kira ma, n'a y'a sɔrɔ aw bɛ limaniya Ala ni donnaban na, o de ye hɛɛrɛ ye, wa o de kɔrɔ ka ɲi fana.
60. Yala e ma mɔgɔw ye wa, minnu bɛ naganagakan fɔ, k'olu limaniyana fɛn na, min jiginna e (Kira) kan, ani min jiginna kakɔn e ɲɛ, u dun b'a fɛ ka ɲɔgɔn kiiri ka taa jo bara, k'a sɔrɔ u yamaruyara k'u ka kafiriya o ma, sitanɛ b'a fɛ k'u lafili, fili la, min yɔrɔ ka jan.
61. N'a fɔr'u ye ko: «a' ye na fɛn ma, Ala ye min jigin, ani Alakira ma » e bɛ ɲinjuguw ye, u bɛ mɔgɔw bali ka na e bara, balili bɛɛ la.
62. (Ɲinjuguw bɛn'a kɛ) cogo di sa, ni kobilen dɔ y'u sɔrɔ k'a sababu k'u yɛrɛw bolow ka baara kɛlenw nɔ ye, o kɔfɛ u ka na e ma, u b'u kali Ala la ko: « an ma fosi laɲini fo ɲɛni ani fɔkabɛn ? »
63. Olu de ye mɔgɔw ye, Ala b'a dɔn min b'u dusukunw na, o tuma i kɔdon u ma, i k'u waaju, ka kuma dannaselen fɔ u ye i n'u cɛ.
64. Anw ma Kira si ci fosi kama fo o ka labato ni Ala ka jɛn ye.
U y'u yɛrɛ tɔɲɔ (ni jurumuw ye) tuma min, n'u tun nana e (Kira) ma, ka yafa ɲini Ala fɛ, Alakira fana ka yafa ɲini u ye, u bɛ Ala sɔrɔ tuubiminɛbaga ni Masa hinɛbaga ye
65. Ayi !...
n ye n kali e (Kira) Ma na, u tɛ limaniya, fo u ka e (Kira) kɛ kiititigɛla ye, fɛnw na, minnu bɛ ɲagami u ni ɲɔgɔn cɛla, o kɔfɛ u kana dɛgun si sɔrɔ u niw na e ka kiiti tigɛlen kosɔn.
U k'u yɛrɛ kolon kolonni lakika la.
66. N'i tun y'a sɔrɔ an ye kiiti sɛbɛn u kan ko : «a' y'aw yɛrɛ faga » walima a' ye bɔ aw ka duw kɔnɔ » u tun t'o kɛ fo mɔgɔ damadɔ dɔrɔn u la.
Ni tun y'a sɔrɔ u waajura min na, u y'o kɛ, walaahi o tun bɛ kɛ hɛɛrɛ y'u ma, ani sabatili koɲuman.
67. N'o tun kɛra, walaahi an tun b'u sɔn saraba la, ka bɔ an bara.
68. Walaahi an tun b'u kana, k'u bila sira tilennen kan.
69. Ni mɔgɔ min tugura Ala ni Kira la, olu bɛ fara mɔgɔw kan, Ala ye nɛɛma kɛ minnu ye: nabiɲumanw na ani tiɲɛtigiw la, ani seereyasuw, ani mɔgɔɲumanw; olu mɔgɔw ɲɛna jɛɲɔgɔnya na haali.
70. O fisamantiya de bɔra Ala yɔrɔ, Ala wasara dɔnnibaga ye.
71. Hee aw mɔgɔ minnu limaniyana, a' y'aw cogodɔn (juguw la) aw ka bɔ (kɛlɛ kama) jamakulu-jamakulu, walima a' ye bɔ jamakuluba-kelen ɲɔgɔn fɛ.
72. A' k'a dɔn walaahi mɔgɔ b'aw la, min bɛ mɔgɔw galabu faga. Ni kobilen y'aw sɔrɔ, o b'a fɔ : « Ala ye nɛɛma kɛ ne ye koyi, bawo ne n'u ma kɛ ɲɔgɔn fɛ »
73. Nka ni fisamantiya dɔ y'aw sɔrɔ ka bɔ Ala bara, walaahi u (naanfigiw) b'a fɔ, i n'a fɔ kanuya tun t'aw cɛ kakɔrɔ: « ɛɛ wasɛ ne natara, hali ne tun ka ye u fɛ sa, n tun ka niyɔrɔ belebele dɔ sɔrɔ »
74. Mɔgɔ minnu bɛ lahara san ni diɲɛ ɲɛnamaya ye, olu ka kɛlɛ kɛ Ala ka sira kan, ni mɔgɔ min ye kɛlɛ kɛ Ala ka sira kan, n'o tigi fagara, walima a sera (juguw la), a mɛɛn o mɛɛn an bɛ saraba di o ma.
75. Mun b'aw ma n'aw tɛ kɛlɛ kɛ Ala ka sira kan, ani mɔgɔ laafulenw nɔfɛ, cɛw ni musow ni denmisɛnninw na ? olu minnu bɛk'a fɔ : « an tigi Ala, an labɔ nin dugu in kɔnɔ, min dugumɔgɔw ye tɔɲɔnikɛlaw ye, i ka madɛmɛbaga k'anw ye ka bɔ e bara, i ka dɛmɛbaga fana k'anw ye ka bɔ e bara » .
76. Mɔgɔ minnu limaniyana, olu bɛ kɛlɛ kɛ Ala ka sira kan.
Mɔgɔ minnu kafiriyara, olu bɛ kɛlɛ kɛ Jo ka sira kan.
A' ye sitanɛ madɛmɛɲɔgɔnw kɛlɛ, a' k'a dɔn sitanɛ ka dabali ye fɛn laafulen ye.
77. Yala e ma mɔgɔw ye wa, a fɔra mɔgɔ minnu ye ko : «a' y'aw bolow minɛ (ka bɔ kɛlɛ ma) a' ye seli jɔ, ka jaga di » kabini kɛlɛ sɛbɛnna olu kan Ala fɛ minkɛ, i sinna ka jamakulu dɔ sɔrɔ olu la ten, u bɛ siran mɔgɔw ɲɛ, i ko siran ka kan ka kɛ Ala ɲɛ cogo min na, walima siran min kolo ka gɛlɛn n'o ye.
U y'u kanto : « an tigi Ala, munna i ye kɛlɛ sɛbɛn an kan, hali n'i tun y'an makɔnɔ ka se waati surun ma ? »
a fɔ : « dunuya daamu ka dɔgɔn, lahara dun ye hɛɛrɛ ye mɔgɔ ma, min siranna Ala ɲɛ, wa aw tɛ tɔɲɔ hali ni tamarokɔlɔ kɔnɔjurunin ɲɔgɔn ye.
78. Aw mana kɛ yɔrɔ o yɔrɔ la, saya b'aw sɔrɔ. Hali n'aw kɛra so dakabana janmanjanw kɔnɔ.
Ni ɲuman y'olu sɔrɔ, u b'a fɔ: « nin bɔra Ala yɔrɔ » ni juguman y'u sɔrɔ, u b'a fɔ: « nin bɔra e (Kira) yɔrɔ.
A fɔ: « a bɛɛ bɛ bɔ Ala de yɔrɔ, o tuma mun de bɛ nin mɔgɔ ninnu ma, n'u tɛ surunya ka kuma si faamuya.
79. Ɲuman o ɲuman b'e sɔrɔ, o bɛɛ bɛ bɔ Ala yɔrɔ, juguman o juguman b'e sɔrɔ fana, o bɛɛ bɛ bɔ e (yɛrɛ) de yɔrɔ.
An y'e ci ka kɛ ciden ye mɔgɔw ye, Ala wasara seere ye.
80. Ni mɔgɔ min ye Alakira labato, o tigi ye Ala labato.
Nka ni mɔgɔ min y'a kɔdon, an ma e (Kira) ci ka kɛ tanganibaga y'u kan.
81. (Naafigiw) u b'a fɔ ko : « anw ta ye e (Kira) labatoli dɔrɔn ye » nka n'u bɔra e bara tuma min na, jamakulu dɔ b'u la, olu bɛ ko wɛrɛ diibidiibi
82. Yala u t'u taasi kuranɛ la wa ?
ni kuranɛ tun bɔra fɛn wɛrɛ bara ni Ala tɛ, walaahi u tun bɛ fɔnkɔɲɔgɔnya caman sɔrɔ a kɔnɔ.
83. Ni koɲɛ nana u ma, min ye hakililatigɛko ye, walima siranko, u bɛ sin k'o jɛnsɛ.
N'i tun y'a sɔrɔ u y'o kibaruyaw (jɛnsɛni) lasegin Alakira ma, ani maratigilamɔgɔw ma u cɛma, walaahi mɔgɔ minnu bɛ kibaruyaw latɔmɔ u cɛma, olu tun b'a sidɔn.
Ni Ala ka fisamantiya n'a ka hinɛ tun t'aw kan, walaahi aw bɛ tun bɛ tugu sitanɛ kɔ, fo dɔɔnin.
84. E ka kɛlɛ kɛ Ala ka sira kan, e tɛ karaba mɔgɔ si kunkan fo i yɛrɛ dɔrɔn.
Limaniyabagaw lasu kɛlɛ la, a dɔ b'a la, sɔɔnin Ala bɛ kafiriw ka tɔɔrɔ lajɔ ka bɔ aw ma.
Ala de ka tɔɔrɔ kolo ka gɛlɛn, Ala de ka ɲankata kolo ka gɛlɛn fana.
85. Ni mɔgɔ min ye soonadoni kɛ, soonadoni ko ɲuman na, o n'a niyɔrɔ (baraji) sɔrɔ o la.
Ni mɔgɔ min ye soonadoni kɛ, soonadon ko jugu la, o n'a niyɔrɔ (jurumu) sɔrɔ o la fana.
Ala kɛra sebaaya Masa ye fɛn bɛɛ la.
86. N'aw fora ni folikan fɛn o fɛn ye, a' y'o foli laminɛ ni ɲuman-ɲuman ye, ka tɛmɛ foli kɛlen kan.
Walima a' y'o foli ɲɔgɔn lasegin.
A' k'a dɔn ko Ala kɛra fɛn bɛɛ lajɛlen jatebaga ye.
87. Ala, batoma wɛrɛ tɛ ale kɔ.
Walaahi a b'aw bɛɛ fara ɲɔgɔn kan jɔdon kama, siga t'o min na.
Jɔnni ye tiɲɛfɔla ye kumakan na, ka tɛmɛ Ala kan ?
88. Mun y'a to aw kɛra jamakulu fila ye ɲinjuguw ka koɲɛ na ?
Ala de y'u lasegin u kɔfɛ, k'a sababu k'u ka baara kɛlen ye.
Yala aw b'a fɛ ka mɔgɔ kana, Ala ye min lafili wa ?
ni Ala ye mɔgɔ min lafili, e tɛ kanasira si sɔrɔ o tigi ye.
89. U (naafigiw) b'a kanu aw ka kafiriya, i n'a fɔ u kafiriyara cogo min na, aw bɛɛ ka kɛ kelen ye.
I kana madɛmɛɲɔgɔn si minɛ u la.
Fo u ka hijira Ala ka sira kan.
N'u y'u kɔdon, o tuma a' y'u minɛ, a' k'u faga, aw mana u sɔrɔ yɔrɔ o yɔrɔ la.
I kana madɛmɛbaga ni dɛmɛbaga si minɛ u la.
90. Fo n'a kɛra mɔgɔw ye, minnu tugulen bɛ mɔgɔw la, layidu b'aw ni minnu cɛ.
Walima minnu nana aw ma, u dusukun dɛgunnen bɛ, ka d'a kan u t'a fɛ k'aw (silamɛw) kɛlɛ, wa u t'a fɛ fana k'u fasomɔgɔw kɛlɛ.
N'a tun diyara Ala ye, a tun b'u bila aw la.
Wa u tun b'aw kɛlɛ.
O tuma n'olu y'u mabɔ aw la, u dun m'aw kɛlɛ, n'u ye ka fɔ-ka-bɛn kɛ aw fɛ, o tuma Ala ma kɛlɛ sira si k'aw ye olu kan.
91. Aw bɛna mɔgɔ wɛrɛ sɔrɔ, olu b'a fɛ ka aw ka hakililatigɛ sɔrɔ, ka tila k'u ka mɔgɔw fana ka hakililatigɛ sɔrɔ.
Tuma o tuma n'u kɔseginna ka taa kafiriya fitinɛ ma, u bɛ coron o la.
O tuma n'olu m'u mabɔ aw la, ka fɔ-ka-bɛn kɛ aw n'u cɛ, k'u bolo tanga aw ma, o tuma a' y'u minɛ, a' k'u faga, a' man'u sɔrɔ yɔrɔ o yɔrɔ la.
Olu mɔgɔ suguyaw kɔni, an ye daliluya bangelen k'aw ye olu kan (a' k'u kɛlɛ).
92. A tɛ bɛn limaniyabaga si ye ka limaniyabaga wɛrɛ faga, fo bolofili.
Ayiwa ni mɔgɔ min ye limaniyabaga faga bolofili sira kan, limaniyabaga kelen kanhɔrɔnya bɛ o tigi kan, ani ka jolisara di a ka sonɔmɔgɔw ma, fo n'olu yafara.
Ayiwa ni mɔgɔ fagalen in bɔra mɔgɔw la, min y'aw juguw ka mɔgɔw ye, k'a sɔrɔ a limaniyabaga don, limaniyabaga kelen kanhɔrɔnya bɛ fagalikɛbaga kan.
Ayiwa ni mɔgɔ fagalen in bɔra mɔgɔw la, layidu b'aw ni minnu cɛ, jolisara dili somɔgɔw ma, o bɛ fagalikɛbaga kan, ani ka limaniyabaga kelen kanhɔrɔnya.
Ayiwa ni mɔgɔ min ma o kanhɔrɔnyali sɔrɔ, o tuma kalo fila sunni b'o tigi kan, ka tugu-tugu ɲɔgɔn na. K'o kɛ tuubi ye Ala ye, Ala kɛra Dɔnnibaga ye Kodɔnbaga don.
93. Nka ni mɔgɔ min ye limaniyabaga faga tugu-ka-kɛ la, o tigi sara ye Jahanama ye, a bɛ dumɛ o kɔnɔ, Ala dimin'a kɔrɔ, Ala y'a danga, wa Ala ye lajaba labɛn a ye, min ka bon.
94. Hee aw mɔgɔ minnu limaniyana, n'aw taamana jahadi kama, Ala ka sira kan, a' ye sɛgɛsɛgɛli kɛ.
Aw kan'a fɔ mɔgɔ ma min bɛ salaamu (foli) bila aw ma, ko : « e tɛ mɔgɔ limaniyalen ye » aw bɛ diɲɛ ɲɛnamaya fɛn de ɲini.
K'a sɔrɔ kɛlɛfɛn camanba bɛ Ala bara.
Aw fana tun bɛ o cogoya in de la kakɔrɔ.
Ala ɲɛna aw ma, o tuma a' ye sɛgɛsɛgɛli kɛ.
A' k'a dɔn ko Ala kɛra dugulen ye n'aw ka baara bɛɛ ye.
95. Sosigibaga minnu bɛ mɔgɔ limaniyalenw na, minnu tɛ mɔgɔ lujuratɔw ye, ani mɔgɔ minnu bɛ jahadi kɛ Ala ka sira kan, n'u ka nafolow n'u Niw ye, olu jama fila man kan dɛ.
Minnu bɛ jahadi kɛ n'u ka nafolow n'u Niw ye, Ala y'olu fisaya ni sosigibagaw ye jala la.
Nka u jama fila fɛn o fɛn kɔni, Ala y'u bɛɛ layidu ni fɛn ɲuman ye.
Ala ye jahadikɛlaw fisaya ni sosigibagaw ye ni sara belebele ye.
96. A y'u fisaya ni jalaw ye ka bɔ a yɔrɔ, ani jurumuyafa ni hinɛ, Ala kɛra Hakɛtobaga ye Masa hinɛbaga don.
97. Aw k'a dɔn mɛlɛkɛw ye mɔgɔ minnu Niw minɛ, k'a sɔrɔ u tun bɛk'u yɛrɛkunw tɔɲɔ, (mɛlɛkɛw) b'a fɔ u ye ko : « aw tun bɛ mun na ? »
u ko : « anw tun ye mɔgɔ laafulenw ye dugukolo kɔkan ».
(Mɛlɛkɛw) ko u ma : « yala Ala ka dugukolo tun fɛrɛlen tɛ wa, walasa aw bɛ hijira o kɔnɔ? » olu mɔgɔw sigiyɔrɔ ye jahanama ye, labanyɔrɔ cɛjuguyara haali.
98. (Nka) fo n'a kɛra mɔgɔ laafulenw ye ka bɔ cɛw la, ani musow ni denmisɛnninw, minnu tɛ se fɛɛrɛ la, u tɛ taasira dɔn.
99. Olu kɔni, a bɛ se ka kɛ, Ala bɛ yafa olu ma, Ala kɛra Yafabaga ye, Hakɛtobaga don.
100. Ni mɔgɔ min hijirala Ala ka sira kan, o tigi bɛ hijirayɔrɔ caman sɔrɔ, ani garijɛgɛyiriwa.
Ni mɔgɔ min bɔra a ka so kɔnɔ a hijiratɔ ka taa Ala n'a Kira ma, o kɔfɛ saya k'o sɔrɔ (sira fɛ) o tigi sara wajibiyara Ala kan.
Ala ye Hakɛtobaga ye Masa hinɛbaga don
101. N'aw taamana dugukolo kan tuma min na, jurumu t'aw kan ka seliw lasurunya, n'a y'a sɔrɔ aw siranna kafiriw kana n'aw fitinɛ.
I k'a dɔn kafiriw kɛra jugu bangenenw ye aw ye.
102. Ni e kɛra u cɛma, n'i ye seli jɔ n'u ye, jamakulu dɔ ka wuli u la, ka fara e kan, olu k'u ka maramafɛnw ta u bolo.
N'olu ye tenturu kɛ, olu ka taa jɔ aw kɔfɛ.
Jamakulu wɛrɛ ka na, minnu ma seli fɔlɔ, olu ka na seli e fɛ.
U k'u janto u yɛrɛw n'u ka maramafɛnw na.
Mɔgɔ minnu kafiriyara olu y'a kanu, n'aw tun ɲinɛna aw ka maramafɛnw n'aw ka minɛnw kɔ, u bɛ sin k'u firi aw kan, firiko kelen pe.
Jurumu t'aw kan, n'a y'a sɔrɔ sanji tɔɔrɔ b'aw kan, walima n'a y'a sɔrɔ aw banabaatɔ don, aw k'aw ka maramafɛnw bila.
Nka a' y'aw janto aw yɛrɛw la!
a' k'a dɔn Ala ye dɔgɔyama lajaba labɛn kafiriw ye.
103. N'aw tilala seli la tuma min na, a' ye Ala kofɔ kosɛbɛ, aw jɔlenw, an'aw sigilenw, an'aw dalenw aw kɛrɛw kan.
N'aw ye basigi sɔrɔ tuma min na, a' ye seli jɔ, aw k'a dɔn seli kɛra diyagoya ye limaniyabagaw kan, min dansigilen bɛ.
104. Aw kana laafu aw juguw ɲinini na dɛ, n'aw kɛra ko dimi b'aw sɔrɔ, a' k'a dɔn dimi b'u fana sɔrɔ, i n'a fɔ dimi b'aw sɔrɔ cogo min na.
Nk'aw jigi bɛ fɛn na Ala bolo, u jigi tɛ min na.
Ala kɛra Dɔnnibaga ye kodɔnbaga don.
105. I k'a dɔn anw ye kitabu jigin e (Kira) kan ni tiɲɛ yen.
Walasa i ka kiiti tigɛ mɔgɔw ni ɲɔgɔn cɛ, ni fɛn ye Ala ye min jira i la, i kana kɛ lafasalikɛla ye janfanciw ye.
106. E ka yafa ɲini Ala fɛ, i k'a dɔn Ala kɛra hakɛtobaga ye Masa hinɛbaga don.
107. I kana mɔgɔw lafasa, minnu b'u yɛrɛkunw janfa.
I k'a dɔn Ala tɛ mɔgɔ kanu, min kɛra janfanci jurumutɔ ye.
108. U b'u dogo mɔgɔw la, nk'u t'u dogo Ala la, Ala kafolen b'u ma waati min na u bɛ diibidiibi labɛn sufɛ kumaw na, Ala tɛ jɛn ni min ye.
Ala kɛra lakooribaga ye ni fɛn ye, u bɛ min kɛ.
109. Aw de filɛ mɔgɔw ye, aw y'u lafasa diɲɛ ɲɛnamaya kɔnɔ, o tuma jɔnni dun b'u lafasa Ala bara jɔdon na, tari jɔnni bɛ taa kɛ u ye jigi ye?
110. Ni mɔgɔ min ye juguman kɛ, walima k'a yɛrɛkun tɔɲɔ, o kɔfɛ ka yafa ɲini Ala fɛ, o tigi bɛ Ala sɔrɔ hakɛtobaga ni Masa hinɛbaga ye.
111. Ni mɔgɔ min ye jurumu kɛ, i k'a dɔn o tigi b'o jurumu k'a yɛrɛ la.
Ala kɛra Dɔnnibaga ye Kodɔnbaga don.
112. Ni mɔgɔ min ye filiwale kɛ, walima jurumu, o kɔfɛ k'o da mɔgɔ jɛyalen dɔ la, o tuma o tigi ye nkalonfin kunko ta, ani jurumu bangenen.
113. Ni Ala ka fisamantiya n'a ka hinɛ tun tɛ e kan, walaahi jamakulu dɔ b'u la, o tun hamina k'i lafili.
Nk'u tɛ fosi lafili f'u yɛrɛkunw dɔrɔn, u tɛ se k'i tɔɔrɔ ni fosi kelen ye.
Ala ye kitabu ni kodɔn jigin e (Kira) kan. Ala y'i kalan fɛn na, e tun tɛ min dɔn.
Tiɲɛ na, Ala ka fisamantiya kɛra fɛnba ye e kan haali.
114. Hɛɛrɛ tɛ u ka gundolaɲɔgɔnye caman na, fo ni min ye yamaruya kɛ sarakabɔ la, walima ɲumankɛ, walima ɲɛni kɛli mɔgɔw ni ɲɔgɔn cɛ.
Ni mɔgɔ min y'o kɛ Ala jɛn ɲinini kama, a mɛɛn o mɛɛn an bɛna sara belebele d'o tigi ma.
115. Ni mɔgɔ min ye Alakira kansɔsɔ, kanasira bangelen kɔfɛ a ye, ka tugu sira wɛrɛ la, min ni limaniyabagaw ka sira tɛ kelen ye, o tuma o tigi y'a ɲɛsin fɛn min ma, anw Ala fana b'a to o bolo (wa jɔdon na) an b'a jeni Jahanama kɔnɔ, labanyɔrɔ cɛjuguyara haali.
116. I k'a dɔn Ala tɛ yafa ka fɛn far'a kan.
Nk'a bɛ yafa fɛn na, min t'o ye, mɔgɔ ye, min y'a diya.
Ni mɔgɔ min ye fɛn fara Ala kan, o tigi filila, filicogo la min yɔrɔ ka jan.
117. U tɛ fosi wele Ala kɔfɛ, fo Musomanw dɔrɔn.
U tɛ fosi wele fo sitanɛ murutilen.
118. Ala ye sitanɛ danga.
Sitanɛ fana ko Ala ma : « walaahi ne bɛ niyɔrɔ diyagoyalen minɛ ka bɔ e Ala ka jɔnw na.
119. Walaahi ne (sitanɛ) b'u lafili, walaahi n b'u lanata, walaahi n b'u yamaruya u bɛna baganw tulow tigɛ, walaahi n bɛn'u yamaruya u bɛna Ala ka dancogo yɛlɛma ».
Ni mɔgɔ o mɔgɔ ye sitanɛ minɛ ka k'a madɛmɛɲɔgɔn ye, ka Ala to yen, tiɲɛ na o tigi bɔnɛna, bɔnɛ bangelen na dɛ.
120. A bɛ layidu gansanw d'u ma, k'u lanata, wa sitanɛ tɛ layidu si d'u ma fo malasali.
121. Olu mɔgɔw donyɔrɔ ye jahanama ye, u tɛ boliyɔrɔ si sɔrɔ ka bɔ o ma.
122. Ayiwa mɔgɔ minnu limaniyana ka baara ɲumanw kɛ, anw b'olu ladon alijinɛw kɔnɔ, kɔjiw bɛ boli minnu jukɔrɔ, u bɛ to o kɔnɔ kudayi, o ye Ala ka layidu tiɲɛ ye dɛ.
Mɔgɔ si tɛ tiɲɛfɔla ye ka tɛmɛ Ala kan kumakan na.
123. Koɲɛ tɛ aw ka nata gansanw ye. A tɛ sɔrɔ ni kitabu dungew fana ka nata gansanw ye.
Ni mɔgɔ min ye juguman kɛ, o bɛ sara n'o ye, o tigi tɛ madɛmɛbaga wɛrɛ ni dɛmɛbaga si sɔrɔ ni Ala tɛ.
124. Ni mɔgɔ min ye baara ɲuman kɛ, a kɛra cɛ ye wo, walima muso, k'a sɔrɔ mɔgɔ limaniyalen don, olu bɛ don alijinɛ kɔnɔ, u tɛ tɔɲɔ hali ni ntamarokɔlɔ kɔkan tɔminin ɲɔgɔn ye.
125. Jɔnni ka ɲi diinɛ na, ka tɛmɛ mɔgɔ kan min y'a ɲɛda kolon Ala ye, k'a sɔrɔ ɲumankɛla don fana.
Ka tila ka tugu Iburahima ka taasira kɔ, taasira tilennen, Ala kɔni ye Iburahima minɛ ka k'a teri duman ye.
126. Ala ta ye fɛn ye minnu bɛ sanfaraw ni dugufara la, Ala ye lakooribaga ye fɛn bɛɛ lajɛlen na.
127. U bɛ musow ka kiiti ɲininka e (Kira) la, a fɔ : « Ala bɛ kiiti ɲɛfɔ aw ye musow ka koɲɛ na, ka fara koɲɛw kan, minnu bɛ kalan aw ye kitabu kɔnɔ, muso falatɔw ka kiiti la, aw tɛ sɔn ka Ala ka furufɛn sɛbɛnnen di minnu ma, aw dun b'a fɛ k'u furu, ani mɔgɔ laafulen minnu bɛ denmisɛnninw na, olu ka kiiti, ani fana k'aw ka jɔ ni tilennenya ye falatɔw ye.
Ni aw ye hɛɛrɛ min kɛ, aw k'a dɔn ko Ala kɛra o dɔnbaa ye.
128. Ni muso min siranna a furucɛ ka murutili ɲɛ, walima a ka kɔdonna ɲɛ, jurumu t'u fila kan, u ka fɔ-ka-bɛn kɛ u ni ɲɔgɔn cɛ, fɔ-ka-bɛnko ɲuman na.
Fɔ-ka-bɛn de ye hɛɛrɛ ye (ka tɛmɛ furusa kan) jɔntɛya ye fɛn basigilen ye Niw na.
N'aw ye ɲuman kɛ, ka siran Ala ɲɛ, a' k'a dɔn Ala kɛra dugulen ye n'aw ka baara kɛtaw ye.
129. Aw tɛ se k'aw tilen musow ni ɲɔgɔn cɛ, hali n'aw y'aw jija.
Aw kan'aw jɛgɛn (musow cɛ) jɛgɛnni mumɛ na, ka tɔ kelen to yen, i n'a fɔ fɛn dulonnen.
Nka n'aw ye ɲuman kɛ, ka siran Ala ɲɛ, a' k'a dɔn Ala kɛra hakɛtobaga ye masa hinɛbaga don.
130. Ni (furuɲɔgɔnmaw) farala, Ala b'u kelen-kelen bɛɛ wasa a ka yiriwa kɔnɔ.
Ala ye yiriwabaga ye kodɔnbaga don.
131. Ala ta ye fɛnw ye minnu bɛ sanfaraw ni dugufara kɔnɔ.
Tiɲɛ-tiɲɛ na, anw ye sarankanna kɛ mɔgɔw la kitabu dira minnu ma, kakɔn aw ɲɛ, ani aw yɛrɛw la, ko: « aw ka siran Ala ɲɛ » nka n'aw kafiriyara, a' k'a dɔn Ala ta ye fɛn ye min bɛ sanfaraw ni dugufara kɔnɔ.
Ala kɛra kaaribaga ye tanu Masa don.
132. Ala ta ye fɛn ye min bɛ sanfaraw ni dugufara kɔnɔ.
Ala wasara jigi ɲuman ye.
133. N'a ye Ala diya, a b'aw lataga ka bɔ yen, aw mɔgɔw, ka na ni dɔwɛrɛw ye.
Ala kɛra sebaga ye o la faasi.
134. Ni mɔgɔ min kɛra ko i bɛ dunuya sara de fɛ, dunuya ni lahara sara bɛɛ bɛ Ala bolo.
Ala kɛra Mɛnnikɛla ye Yelikɛla don.
135. Hee aw mɔgɔ minnu limaniyana, a' ye kɛ mɔgɔ jɔlenbaw ye ni tilennenya ye !
a' ye kɛ seerew ye Ala ye ! hali ni seereya bɛ kɛ aw yɛrɛkun kan. Walima bangebaga fila kan.
Ani masurunyamɔgɔw kan, n'a kɛra nafolotigi kan, walima faantan kan. Ala de ka kan ni nafolotigi ni faantan ye ka tɛmɛ aw kan.
Aw kana tugu Ni dungɔ kɔ, ka dɛsɛ ka tilen.
Nka n'aw y'aw jɛgɛn, walima k'aw kɔdon, a' k'a dɔn Ala kɛra dugulen ye n'aw ka baara kɛtaw ye.
136. Hee aw mɔgɔ minnu limaniyana, a' ye limaniya Ala n'a Kira la.
Ani kitabu la, a ye min jigin a ka ciden kan, ani kitabu la, a ye min jigin ka kɔrɔ.
Ni mɔgɔ min kafiriyara Ala n'a ka mɛlɛkɛw ma, an'a ka jiginkitabuw ma, an'a ka Kiraw ma, ani donnaban ma, o tigi filila, filicogo la, min yɔrɔ ka jan.
137. I k'a dɔn mɔgɔ minnu limaniyana ka tila ka kafiriya, o kɔfɛ ka limaniya, ka tila ka kafiriya, o kɔfɛ ka jiidi kafiriya la kudayi, Ala ma kɛ ko a bɛ hakɛto kɛ olu ma, walima ko a b'u kana ka bila kanasira kan.
138. E (Kira) ka ɲinjuguw laɲagali, ko lajaba b'u ye, min dimi ka bon.
139. Minnu bɛ kafiriw minɛ ka k'u madɛmɛɲɔgɔnw ye, ka mɔgɔ limaniyalenw to yen. Yala u bɛ bonya de ɲini olu fɛ wa?
i k'a dɔn bonya bɛɛ lajɛlen de ye Ala ta ye.
140. Tiɲɛ na, Ala y'a jigin aw kan kitabu kɔnɔ ko: « tuma o tuma n'aw tulo ye kafiriyakuma mɛn ni Ala ka hayaw ye, ka ɲangaribɔkuma mɛn n'a ye, aw kana sigi o kɛbaaw fɛ (baro la) fo u ka don baro wɛrɛ la, min t'o ye.
Aw k'a dɔn n'o kɛra, aw n'u bɛɛ bɛ kɛ kelen ye, aw k'a dɔn Ala bɛna ɲinjuguw ni kafiriw bɛɛ lajɛlen fara ɲɔgɔn kan jahanama kɔnɔ.
141. Minnu sigilen bɛ k'aw makɔnɔ, n'aw ye foni sɔrɔ ka bɔ Ala yɔrɔ, u b'a fɔ ko: « yala anw n'aw tun tɛ wa »?
nka ni kafiriw ye niyɔrɔ sɔrɔ, u b'a fɔ (kafiriw ye) ko: « yala anw ma se sɔrɔ aw kan, k'aw tanga mɔgɔ limaniyalenw ma wa ? » Ala bɛ kiiti tigɛ aw ni ɲɔgɔn cɛ jɔdon na.
Ala tɛ sira si di kafiriw ma limaniyabagaw kan fewu.
142. Ɲinjuguw bɛka Ala janfa, Ala fana y'u janfabaga ye.
N'u wulila seli kama, u bɛ wuli u salabagatɔlama. U b'u yɛrɛjira mɔgɔw la, u t'u hakili jigin Ala la fo dɔɔnin.
143. Cucacumɔgɔw don, limaniyabagaw ni kafiriw ni ɲɔgɔn cɛ, u tɛ ninnu fɛ, u tɛ ninnu fana fɛ.
Ni Ala ye mɔgɔ min lafili, i tɛ kanasira si sɔrɔ o tigi ye fewu.
144. Hee aw mɔgɔ minnu limaniyana, aw kana kafiriw minɛ ka k'aw madɛmɛɲɔgɔnw ye ka limaniyabagaw to yen.
Yal'aw b'a fɛ ka daliluya bangele kɛ Ala ye aw kan wa ?
145. Aw k'a dɔn ko ɲinjuguw bɛ jahanama jigin-jigin so dugumadan tasuma kɔnɔ.
I tɛ dɛmɛbaga si sɔrɔ u ye.
146. Fo (ɲinjugu) minnu tuubira, ka ɲuman kɛ, k'u yɛrɛminɛ ni Ala ye, k'u ka diinɛ lajɛya Ala kelen ye.
Olu kɔni bɛ fara limaniyabagaw kan.
A mɛɛn o mɛɛn Ala bɛ limaniyabagaw sɔn barajiba la.
147. Ala bɛ mun kɛ aw lajabali la, n'aw ye barika da, ka limaniya ?
Ala kɛra Ɲumandɔnbaga ye Dɔnnibaga don.
148. Ala tɛ juguman bangeni fɛ ni kumakan ye. Fo mɔgɔ min tɔɲɔna.
Ala ye mɛnnikɛla ye dɔnnikɛla don.
149. N'aw ye ɲuman bange kɛnɛ kan, walima k'a dogo, walima n'aw yafara juguman (kɛlen) ma, a' k'a dɔn Ala kɛra Yafabaga ye Sebaga don.
150. I k'a dɔn mɔgɔ minnu bɛ kafiriya Ala n'a ka kiraw ma, n'u b'a fɛ ka Ala n'a ka kiraw cɛfara, n'u b'a fɔ ko : « anw bɛ limaniya dɔw ma, ka kafiriya dɔw ma » u b'a fɛ ka taasira dɔ bɔ kafiriya ni limaniya ni ɲɔgɔn cɛ.
151. Olu mɔgɔw de ye kafiriw ye lakika la, wa anw ye dɔgɔyama ɲankata labɛn kafiriw ye.
152. Mɔgɔ minnu limaniyana Ala n'a ka kiraw ma, n'u ma cɛfarali kɛ u si kelen ni ɲɔgɔn cɛ. Olu mɔgɔw kɔni, a mɛɛn o mɛɛn Ala b'olu saraw d'u ma.
Ala kɛra Hakɛtobaga ye Masa hinɛbaga don.
153. Kitabu dungew b'a ɲin'i fɛ, k'i ka kitabu dɔ lajigin u ma ka bɔ san fɛ.
Tiɲɛ na, u ye fɛn ɲini Musa fɛ, min ka bon nin ye kosɛbɛ. U ko : « Ala jir'an na kɛnɛ kan » o la, pɛrɛnkan y'u minɛ k'a sababu kɛ u ka tɔɲɔni ye.
U tilala ka turanin minɛ k'o bato, dalilu bangenen nalen kɔfɛ u ma.
Anw yafara o la. An ye dalilu bangenen di Musa ma.
154. An ye kulu kɔrɔta u kun na, n'u ka kalikan ye, (walasa u k'a dafa), an y'a fɔ u ye ko: « a' ye don dugu dondaw fɛ aw sujudukɛtɔ » an ko u ma » aw kana dansagon sibiri (donko) la” tiɲɛ na an ye kalikan gɛlɛn minɛ u bolo.
155. (An ye u danga) k'a sababu kɛ u ka kalikantiɲɛ ye, an'u ka kafiriya ye ni Ala ka hayaw ye, an'u ka nabiɲumanfaga, min tɛ kɛ tiɲɛ sira kan. Ani k'a sababu kɛ u ka kumakan ye ko:
« an dusukunw datugulen bɛ » ayi, Ala de y'u dusukunw datugu n'u ka kafiriya sababu ye. U tɛ limaniya fo dɔɔnin.
156. Ani k'a sababu k'u ka kafiriya ye, an'u ka nkalonfin belebele ye, o min n'u y'o tigɛ ka da Mariyama na.
157. Ani k'a sababu kɛ u ka kuma ye ko: « an ye Al-Masiihu faga, Mariyama denkɛ Yisa kɔni, Ala ka ciden » u m'a faga, u m'a gengen jiri la fana.
Nk'a bɔra dɔ fɛ u ɲɛna.
I k'a dɔn minnu ye ɲɔgɔn sɔsɔ a ka koɲɛ na, walaahi olu bɛ siga kɔnɔ a ka koɲɛ na, dɔnniya si t'u bolo a la. Fo bisigi nɔminɛni dɔrɔn. U ma Yisa faga dɛngɛnɛya la.
158. Ayi, Ala de y'a kɔrɔta ka taa a ma, Ala kɛra bonya Masa ye Kodɔnbaga don.
159. Mɔgɔ si tɛna kɛ kitabu dungew la, f'o ka limaniya a la, sann'a ka saya cɛ.
Wa jɔdon na, Yisa bɛ kɛ seere y'u kan.
160. K'a sababu kɛ tɔɲɔni ye, mɔgɔw fɛ minnu kɛra Yahudiyaw ye; an ye fɛn saniman dɔw haramuya u ma. Minnu tun dagalen bɛ u ye.
Ani k'a sababu k'u ye mɔgɔw balili min kɛ Ala ka sira la, mɔgɔ camanw na.
161. Ani k'a sababu k'u ka gɔrɔkɔminɛ ye, u dun balila o la, an'u ka dunni mɔgɔw ka nafolow la ni nkalon ye.
An ye lajaba labɛn kafiriw ye u la, lajaba la, min dimi ka bon.
162. Nka mɔgɔ sabatilenw b'u la dɔnni na, ani mɔgɔ limaniyalenw, olu bɛ limaniya fɛn na, min jiginna e kan, ani min jiginna ka kɔn e ɲɛ.
Ayiwa ani seli jɔbagaw k'a matarafa, ani jagadibagaw (k'a jɛya) ani minnu bɛ limaniya Ala la, ani donnaban na, olu kɔni, an bɛ sara belebele di olu ma.
163. I k'a dɔn anw ye dogorɔkuma jigin e (Kira) ma, i n'a fɔ an y'a jigin cogo min na Nuhun ma, ani nabiɲumanw ma Nuhun kɔfɛ.
An ye dogorɔkuma jigin Iburahima ma, ani Isimayila, ani Isiyaka, ani Yakuba, ani Lasibaatiw, ani Yisa, ani Ayyuba, ani Yunusa, ani Haruna, ani Solomani, an ye Zaburu di dawuda ma.
164. An ye ciden dɔw ci, an y'olu maana bɔ i ye kakɔrɔ.
Ciden dɔw bɛ, an ma olu maana bɔ i ye.
Wa Ala kumana Musa fɛ kuma yɛrɛyɛrɛ la.
165. U kɛra cidenw ye, laɲagalibagaw ani lasiranbagaw, walasa jalaki si kana kɛ mɔgɔw bolo Ala kan bilen kiraw kɔfɛ.
Ala kɛra bonya Masa ye Kodɔnbaga don.
166. Nka Ala bɛ seereya fɛn na, a ye min jigin e kan.
Ala y'a jigin n'a ka dɔnni ye.
Mɛlɛkɛw bɛ seereya (o la) Ala wasara seere ye.
167. I k'a dɔn mɔgɔ minnu kafiriyara ka tila ka mɔgɔw bali Ala ka sira la, tiɲɛ na olu filila, filicogo la, min yɔrɔ ka jan.
168. I k'a dɔn mɔgɔ minnu kafiriyara ka tila ka tɔɲɔni kɛ, Ala ma kɛ ko a bɛ yafa kɛ olu ye, walima ko a b'u kana ka bila taasira si kan.
169. Fo n'a kɛra jahanama taasira ye dɛ, u bɛ dumɛ o kɔnɔ kudayi, o kɛli kɛra ko nɔgɔn ye Ala ma.
170. Hee aw mɔgɔw, tiɲɛ na Alakira nan'aw ma ni tiɲɛ ye ka bɔ aw Ma yɔrɔ.
O tuma a' ye limaniya a la, o de ka di aw la.
Nka n'aw kafiriyara, a k'a dɔn Ala ta ye fɛnw ye, minnu bɛ sanfaraw ni dugufara kɔnɔ.
Ala kɛra Dɔnnibaga ye Kodɔnbaga don.
171. Hee kitabu dungew, aw kana dansagon aw ka diinɛ na.
Aw kana fosi fɔ ka da Ala la fo tiɲɛ.
A' k'a dɔn Al-Masiihu Yisa min ye Mariyama denkɛ ye Ala ka ciden de don.
An'a ka kumakan, a ye min fili mariyama ma. Ni don min bɔra Ala yɔrɔ.
O tuma a' ye limaniya Ala n'a ka kiraw la.
Aw kan'a fɔ « saba » a' y'o dabila !
o de ye hɛɛrɛ y'aw ma.
A' k'a dɔn Ala ye batofɛn kelen dɔrɔn de ye.
Ala ka sani ko den ka k'a fɛ.
Ala ta ye sanfaraw ni dugufara kɔnɔfɛnw ye.
Ala wasara jigi ɲuman ye.
172. Al-Masiihu tɛ sɔn fewu k'a yɛrɛ kɔrɔta k'a tɛ kɛ jɔn ye Ala ye. Mɛlɛkɛ minnu ka surun Ala la. Olu fana tɛ sɔn o ma.
Wa ni mɔgɔ min y'a yɛrɛ kɔrɔta Ala bato ma, k'a yɛrɛbonya, Ala n'olu bɛɛ lajɛlen dalajɛ ka taa a ma (jɔdon na)
173. Ayiwa mɔgɔ minnu limaniyana, ka tila ka baara ɲumanw kɛ, Ala b'olu baraji dafalen d'u ma, ka tila k'u jiidi a ka fisamantiya la.
Ayiwa nka mɔgɔ minnu y'u yɛrɛ kɔrɔta, k'u yɛrɛbonya, Ala b'olu lajaba, lajaba la, min dimi ka bon.
U tɛ madɛmɛbaga ni dɛmɛbaga si sɔrɔ u yɛrɛ ye Ala kɔ.
174. Hee aw mɔgɔw, tiɲɛ na dalilu nan'aw ma ka bɔ aw Ma yɔrɔ dɛ.
An ye yeelen bangenen jigin aw ma.
175. Ayiwa mɔgɔ minnu limaniyana Ala la, k'u yɛrɛminɛ ni Ala ye, sɔɔnin Ala b'olu don hinɛ ni fisamantiya kɔnɔ ka bɔ a yɔrɔ.
Ala b'olu kana k'u bila sira tilennen kan ka taa ale yɛrɛ ma.
176. U b'e ɲininka kiiti la, a fɔ ko: " Ala de bɛ kiiti fɔ aw ye, dankelensaya ka ciyɛnko la, ko ni mɔgɔ faatura k'a sɔrɔ den t'a fɛ, nka balimamuso kelen b'a fɛ, o tuma o balima kelen in niyɔrɔ ye ciyɛn tilancɛ ye.
Ale fana bɛ balimamuso in ciyɛn nafolo bɛɛ ta, n'a y'a sɔrɔ woloden t'a fɛ.
Nka n'a y'a sɔrɔ balimamuso ye mɔgɔ fila ye, u bɛ jɛ ka tila sabaye fila ta, fɛn na, (fure) ye min to.
Nka ni ciyɛntabagaw ye balimaw caman ye. Cɛw ni musow, o tuma cɛman kelen ta ye musoman fila niyɔrɔ ye.
Ala bɛ kiiti bange aw ye, aw kana nafili.
Ala ye fɛn bɛɛ lajɛlen dɔnbaga ye.
1 Saku Umar Kola Adama Ayise
2 A denkè Lambdu Julbe, u ko o ma Amadu Seku
3 Amadu Seku denkè Fòlò, o ye Madani ye
4 Futaka saba, Futaka fanga ye nin saba yèrè do ye Segu yan
5 Mè Seku Maru, a bò kòròn fè ka na, san, a ka Kè kotigi ye, N ye o masala de bò Fòlò
6 Mè a Kèlen ka a ka jahati ta n'a ye Tanba Bukara Kèlè ka jahadi kumanse.
7 K'a minè o na sa ka na so a yèrè fa-jamana ma
8 Ka bò yen ka na Buntu ma
9 Ka bò Buntu sa i y'a famu N g'i nyininga Ka sòrò ka na don i y'a famu ayiwa kaso
10 Ka bò yen sa ka sòrò ka na don i y'a famu N g'i nyininga 11 Ka don i y'a famu awa Gidimè
12 Ka bò Gidimè i y'a famu N g'i nyininga Ka na jigin Jafumun
13 Ka bò yen ka sòrò ka don kaarta
14 Ka sòrò ka bò yen ka na don i y'a famu Lanbedu
15 Ka bò lanbedu ka sòrò ka don kusanta jarisow la
16 Ka bò kusanta jarisow la ka sòrò ka na se kòda jarisow
17 Ka bò kòda jarisow la sa ka na se Danba jarisow
18 Ayiwa u nana se Danba Jarisow
19 O Danba jarisow, o y'a sòrò maa min ye Danba kèlètigi ye, o ye dèmbi jarisow
20 Dèmbi Jarisow, Dna Ali Denmuso de furun kun b'o ma, Dusu jara
21 Seku maru selen Danba a ko ayiwa bisimila Dènbi Jarisow ma
22 A ko Dènbi Jarisow N t'a fè n n'i ka kèlè, e ye maa si nyumanw ye, i y'a famu
23 Bamananya kòni ye cinyè ye nga i ye maa si nyuman ye N t'a fè N n'o ka kèlè
24 N b'a fè i n'i balimaw ka kuma a ka tubi N ye i y'a famu an kana mugu ci
25 Dènbi ye a dòkòkè Wele i y'a famu a ko yali a cogo bè di?
26 A ko, a ko, a ko cogo ye nin ye, a ko cogo ye nin ye.
27 Un!
dògòkè ko Jèn nunan ni dèbè min Jèlen bè kòròkè kunba,
28 U ko olu ma k'u ka marifaw Kèri; Olu ko gidiGidi Gidigidi
29 A ko kòròkè ma i ye nin mè wa.
30 A ko ne bi sa nin Suma na
31 Fo ka Ne sa i y'a famu Ne tè tubi mori ye.
32 E de bi se ka tubi nga Ne tè
33 Aa Dusu Jara ko, a ko i ye cinyè fò
34 A ko i kòròkè ye jitò ye.
35 A ko nga n'i siranna mori nyè ne fa ye Jòn min bila N kònyò kun Ne n'o ni i y'a famu mori b'a lajè fòlò i y'a famu
36 N'o dèsèra yòrò min na i y'a famu N g'i nyininga n'u bè N kè min ye N na k'o ye
37 N'o tè Ne ti tubi mori ye
38 Donbi Sòròla ka ta'a fò seku Maru ye
39 A ko n'i ko su mugu Ne ko su mugu
40 N'i ko tile mugu Ne ko tile mugu
41 Ne, N kun sonn'i ye nga N ti sòn kun
42 U kèlèla; u ye nyan sòrò sokomada fè
43 i y'a famu sani lansara bi se i y'a famu N g'i nyininga foroba mugu tò Donbi i y'a famu N g'i nyininga a y'o kè k'a yèrèkun sutura
44 A ko i y'a famu ale ti se ka fila kan dege i y'a famu N g'i nyininga.
45 Ale tè fila jònya nyè a ti se ka fila kan dege.
46 A ye foroba mugu tò kè k'a yèrè sutura.
47 Seku maru ye Danba mina.
48 Seku Maru bòra yen sa bisimila a bi na ka se i y'a famu N g'i nyininga ayiwa Muntugula
49 Dna Ali ka sòrò ka i y'a famu N g'i nyininga a kunbèn muntugula
50 O ye segu fama ye, Ali jara.
51 A y'a kunbèn muntugula ni marifa ba mugan ni naani ye.
52 U ye katabali ba mugan ni naani kè
53 I y'a famu N g'i nyininga a ma se ka nyè
54 Segu segira
55 Dna Ali segira ka kèlè labèn tun ka Seku maru kunbèn Marikoya.
56 U kèlèla segu ma se.
57 A sòròla ka ci bila kaba bala ma kaba Baji Samakè
58 K'o ka na, o nana.
59 A k'o ma; a ko N ye sofa ni jonba ni tònjòn bila ka mori kunbèn muntugula.
60 U ma se
61 k'a kunbèn marikoya, u ma se.
62 E ye hòròn ye i komi Ne cogo
63 N b'i bila segu foroba kèlè kunna i ka mori Kunbèn Nganu.
64 Bala jigi ko a ma, a ko N sèbèkòrò cè
65 N tana bila a nyè, segu kèlè nyè ka mori kunbèn Nganu.
66 Wolo kan sigi wo wolo kan sigi tèmèna yan n'o ye fama ye, a bè ka fusa e ye.
67 E kèlen bè ka segu foroba nafolo bila so kòlò k'i sigi a da la ko hòròn wèrè tè fèn sòrò a la ka dun
68 An bi sa e ye fu wa?
69 A ko i ye cinyè fè
70 A ko N y'i sòn i y'a famu N g'i nyininga baa dèbè bere mugan ni tan
71 N y'i sòn nbogoti mugan ni tan.
72 N y'i sòn i y'a famu ayiwa jònkè kèmè fila ni dèbè
73 N y'i sòn mutukali ba tan ni fila
74 N y'i sòn misi geren kèmè naani
75 N y'i sòn denbatigi kèmè naani
76 N y'i sòn so geren kèmè naani
77 N y'i sòn i y'a famu N g'i nyinin sokè kèmè la
78 kolon dèbè bere tan ni fila N y'o d'i ma
79 Aa!
a ko jara.
80 A ko jara, a ko i kèra baden ye.
81 A ko wa N kònòn sa, N yèrè bi taa kaba.
82 N bè taa N musow don filiya la ka na.
83 Kaba Baladjigi sòròla ka ba tigè ka taa kaba.
84 Ka sòrò k'a musow don filiya la.
85 Ka a ka cinyè tila k'a ban.
86 A ko musow ma.
87 Yala ni Ne sara a bi i y'a famu N nyanama su kasi N yèrè nyè na N k'a mè
88 musow ko: n'e sara anw tè ji bò sidòn kòlòn na an na ji bò sa!
89 N'e sara anw tè duanyini sidò, an na dua nyini sa!
90 N'e sara i y'a famu N g'i nyininga anw tè kòngo dòn an na kòngò sa!
91 N'e sara anw tè mina dòn an na mina.
92 E!
a ko ja N ma malo.
93 Cèbakòrò y'i labèn o la: a sòròla ka bò kaba ka n'i jò kaba da la.
94 Ka lenge bolo minè, jeliw bè dènkili kan k'a da a la.
95 A ka sòrò ka na segu ka n'i dantigè fama ye
96 Ayiwa sisan kòni Ne nana.
97 Kèlè labèn i y'a famu N b'a fè ka mori kunbèn Nganu
98 U ye kèlè labèn
99 Kèlè labènna.
100 A ni kèlè bina ba tigè segu don min, a y'i jò a ko.
101 Segu sofa ni segu jònba ni segu tònjòn ni segu hòròn bolo ni segu famaw, Ne bina taa mori kunbèn Nganu.
102 Ni N sera mori la N na segu ye.
103 Ni N ma se mori la Ne segu ye tè
104 E!
jeliw ko a ma ko Balajigi.
105 Ko kana taa Nganu koyi.
106 Ko Nganu taa man d'i la dè!
107 A ko Nganu taa jiyara ale Balajigi la wa a na taa Nganu.
108 Nganu taa ma diya ale Balajigi la wo Balajigi na taa Nganu.
109 Aladeli kònò kungolo munu b'a kamankun fila la olu de y'a a jabi.
110 Ko kon, ko konkanko ko nga kaba Bala, ko ka b'i nyè.
111 Baji ni segu kèlè taara i y'a famu seku Maru kunbèn nanu.
112 A ma diya dè.
113 Ko bilenna ka se yòrò wo yòrò a bilenna ka se yen
114 O!
nga min ti nyè o ti nyè kèlè cinyèna Balajigi bolo.
115 Kèlè cinyèn' a bolo tuma min na a sinna seku maru ma
116 A ko filakèni a ko Ne de ye N kale N fadenw ye ka fò ni N nan'e kèlè
117 ni N ser'i la i y'a famu N na segu ye
118 Ni N ma s'i la N segu ye tè
119 Kèlè cinyèna Ne bolo
120 Ne nyanama ti segin segu.
121 N nana i ka N fa; N'o tè o ti se ka Ne minè wo.
122 Ne minè bolo t'i fè.
123 Seku maru y'i kun jan ka a filè.
124 A ni tulukala manikèmè Jiginnen i y'a famu sanu wolonwalanba fila b'a tulo la i y'a famu N g'i nyininga wèrijè wolonwalanba kelen b'a la
125 a ni kolon jala a ni bòkòlan kulusi n'a dulòki bè nyuan na.
126 Seku maru y'i kun jan ka a filè.
127 A ko ng ng gwèrè, gwèrè i cè ka nyi kojugu Ne tè se k'i faa.
128 Cènyè kun tè
129 Ni Seku maru kun ye a joli bò Seku Maru ka kèlè kun ti sagon yen kan
130 Maa ti se ka kè kèlè masa ye n'i tè fèn dòn koyi.
131 Baji i y'a famu a yèrè ye mugu ci a yèrè la
132 A kèra minkè sa ni kèlè jiginna Dna Ali yèrè denkè fòlò sa, n'o ye Tata ye, Tata de ko
133 Baba a ko n'i y'a mè fanga maaw ko do.
134 Ni maa banna i bi jiri mara wa?
135 Ne bi taa mori kònò weta.
136 O ni marifa baa mugan ni tan de ye ba tigè segu yan, kala tigi baa tan ni fila b'a la ka sòrò Ka taa weta ka taa seku maru kònò yen.
137 Tuma min na ni seku maru sera weta a y'a filè a y'a filè a y'a filè a y'a filè a y'a filè a y'a filè.
138 A y'a filè, a y'a filè a y'a filè.
139 Haa!
seku maru ko futakaw ma
140 O wi, futa, a ko ala ma weta di an ma Sibiri han!
141 E!
futa filaw ko seku maru yèrè ka nin kuma in yèrè ye kabako ye.
142 Ala ma wetaala d'an ma sibiri.
143 Ala ma Wetaala d'an ma sibiri.
144 Eseke anw ka dafila nun n'an ka kafaw n'an ka gawaliw, ni e bòra an ni weta cè sisan i tin'a dòn weta bi kè cogo min ye.
145 Seku maru y'o kuma mè.
146 Seku maru sigira a ye sangani kè.
147 A nan'i kan to, o wi Futa.
148 O wi nanu.
149 O wi nangi wetaala; A ko a' ye weta minè.
150 Ni Ne ka kòlòsi juru de, do y'an se yan ma aw ka gawaliw n'aw ka dafilaw n'aw ka kafaw de y'an se yan an n'o nyèdòn.
151 Futa ye weta poron.
152 Bamana y'a ti k'a fili i ko sara geren
153 Futaka ye dènè bila.
154 U segira.
155 A ko hi futa!
a ko nangi wetaala.
156 Futakaw ye weta minè.
163 A ko o ye cinyè?
164 A ko òhon.
165 A ko wa a ye wetaala to yen.
166 Seku maru ka sòrò ka weta nyini Ala fè.
167 Seku maru ka sòrò ka weta nyini Ala fè.
168 Ka sòrò ka yèlèn jiri kan k'i sen fila kalanso jiri la ki i kun suli komi tonso b'i kè cogo min na ka sòrò k'i nyè sigi kòròn kan ka kòlòsi juru ta
169 Bamanaw y'o de ye.
170 Seku maru kun sulilen i y'a famu a nyè sinnen bè kòròn kan a bè kòlòsi si munun kòlòsi b'a bolo.
171 U taar'o fò tata ye, Tata jara ye.
172 Tata ye dònkilida jokolo wele a ko Jokolo, a ko na yen
173 Jokolo nana.
174 A ko yèlèn, yèlèn kanjan kan jona dè.
175 Jokolo yèlèla kanjan kan a ye Seku Maru lenlalen ye.
176 Ehèè!
a ko a banna.
177 Su ko, u ye dununbaw ta k'a bila kènè kan.
178 Ka dònkili da seku Maru la o yòrò bè.
179 Ko tonso ye dè, ko laji mori kèra tonso ko ni ka yèlèn yiri jan kan.
180 I t'a mè?
I y'o famu.
181 O kuma na sa, o kuma na i y'a famu kabini O kèra, Seku maru mago nyèna Ala fè.
182 A mago nyèna kuma min na, a ko futakaw ma.
183 A ko Ala ye Wetaala d'an ma.
184 A ko i y'a famu a' ye i y'a famu N g'i nyininga a ko a' y'a minè.
185 Futaka ye wetaala minè O ma diya dè.
186 Maa baa kelen kun bi sa weta; i ti nègèda y'o la.
187 Eèè Seku maru èseke ni seku maru ka kèlè kun ye N ka farin ye ten cèw bè N bolo N ka farin, maa kun ye se segu la wa?
188 maa kun tè se segu la koyi; N b'o fò i ye dè
189 Mònzòn denkè ye cè mugan ni fila ye; a bèè n'a dama Kèlè sigilen do; jòn kuntigi dama t'o la i y'a famu.
190 Segu yèrè kèlèba ye kèlèbolo, kèlèbolo mugan ni tan a ni kèlèbolo duru ye,
191 nòdugu manikèmè i y'a famu N g'i nyininga namu bisilila sen t'o la.
192 O bonyango bi wòrò de kun, kun bè Wele lajè segu yan.
193 O bè n'a ka kuntigi do.
194 Ni N ka farin do i y'a famu Seku Maru kun ti se ka don segu koyi.
195 N b'o fò i ye bi.
196 E!
segu ko de kun ye tulonkè ko ye.
197 Eè o bè lajèlen kò seku Maru yèrè nana Segu yan i y'a famu.
198 A ye kalo kònòntòn de kè segu yan.
199 A kalo kònòntòn kònò n'a bi taa kòròn fè kuma min na i y'a famu N g'i nyininga Dna Ali nòfè, a ye Lanbdu Julbe sigi yan.
200 Lanbdu Julbe sigi segu yan a ni tubaw don cè san mugan ni tan san kelen k'a jè.
201 Nga ni futakaw yèr'u b'a fò U b'a fò san mugan ni tan
202 A san mugan ni tan kelen k'a jè kònò i y'a famu marifa ma suma tile kelen.
203 Dinyè don go don mugu do fo ka se tubaw don ma.
204 Segu bamana ma nyin koyi.
205 San mugan ni tan kelen k'a jè, su ni tile mugu.
206 Dinyè don go don mugu.
207 O ye tulonkè ko ye wa?
208 An?
O de ye tulonkè ko ye?
209 Ayiwa seku Maru i y'a famu N g'i nyininga a ye U, a ye i y'a famu Wetaala cinyè.
210 Wetaala cinyèna tuma min na, Tata ko basi tè bamana ma.
211 A ko saya do balo tè yen, balo yèrè do saya tè yen.
212 Ni min bè fila jònya fè o ka bò
213 Ni min tè fila jònya fè o ka na bulon wolonwila kònò
214 Foroba mugu tò Ne Tata b'a kè ka N yèrè sutura
215 N tè fila jònya nyè N tè se ka fila kan dege.
216 Weta kèlèkè ko
217 a ko e kòni ye fama ye; Ne ye jòn kuntigi ye
218 Nga e ni fila jònya ka surun Ne ye han
219 Sabu Ne ti kè fila jòn ye N den ti kè a ye
220 A ka jelikè i y'a famu N g'i nyininga n'o ye jeli siraman ye, jeli siraman ko.
221 A ko N makè, a ko namu,
222 A ko ni maa n' i jèra ka di ji min i y'a famu a ko jala ji ma na a ko a' bè jè k'o min.
223 Ne na taa gòni fò i ye lahara.
224 U donna ka bulon wolonwila fa.
225 A ka baramuso ko;
226 A ko a bi fò muso ye janfaci ye ko ni i ye hèrè kè muso ye ko i ta do ko a ti sòn saya ma.
227 Ko a ye kuma duman min fò i ye a t'o fò i bonyango wèrè ye.
228 O tè Ne ye
229 Ne i y'a famu N g'i nyininga namu bisimila cè wèrè sen tè kongo ka da Ne kan tun.
230 Hòròn muso tan ni fila b'a fè.
231 A hòròn muso tan ni fila u nan'u sigi ka a lamini.
232 U nan'u sigi ka a lamini i y'a famu N g'i nyininga jeli siraman bè Faranzan kan ka a fò.
233 Weta kèlèkè n'a denkè cè kònòntòn i y'a famu donna bulon kònò.
234 Cè tan de kun bè i y'a famu N g'i nyinga Weta kèlèkè fè.
235 A denkè kun ye cè tan ye, nga a ni cè kònòntòn donna bulon kònò, bulon wolonwila kònò.
236 Weta zankè taama tanga o kun bè ba bolo a nyinan'o kò.
237 Dugu cinyèna kuma min na i y'a famu N g'i nyininga ni futakaw kòni, dugu cinyèna sa u bè bè tògò nyini na sa.
238 Hòtò goni Tata, hòtò goni Tata, hòtò goni Tata, Tata bè mini.
239 U b'a fè ka a nyanama minè sa, tua nyini na sa.
240 Tata ma kuma fo futaka donna bulon wolowila kònò kuma min na ka bulon fa tow.
241 Aa!
a ko sisan a ko a nyèna dèrè.
242 N na taa lahara nga futaka yèrè caman na taa a kun bò lahara.
243 Salaw foroba mugu tonlen wolo kan i y'a famu N g'i nyininga n'a ye kabusi fori i y'a famu n'a ko tali mugu la.
244 Bulon wolonwila, mugu fanga ye bulon wolonwila de ta ka taa san fè i y'a famu, futaka wo bamana wo i y'a famu N g'i nyininga ka a kè komi maa kun tè yen.
245 Mugu fanga ye Tata yèrè ta a n'a denkè cè fila.
246 Mugu fanga ye olu de ta ka bò fo dugu kònò ka t'u fili ni min ye o ka jan dè.
247 Seku maru ko, a ko gwèrè, a ko Tata ye kamalen ye.
248 Tata ye kamalen yen.
249 Tata kèra cogo min na ni Tata fa kèra ten Ne ti don segu dè.
250 Dugu cinyèna kuma min na a ko u ka Tata su nyini ka na n'a ye.
251 U ma taa su cènyuman min nyini, su cènyuman min ye, n'u y'o ta, u bi n'o da seku maru kòrò.
252 U b'a fo nin ye Tata su ye.
253 A b'a fò ayi, gwèrè nin tè Tata ye.
254 Ni u ye min su ta ka n'a d'a kòrò a b'a fò ko nin ye tata ye.
255 Seku maru b'a fò ko nin tè tata ye
256 A yèrè ye seli Ji ta ka sòrò ka arakan fila seli, ka sòrò ka kòlòsi ta;
257 Ka sòrò ka i y'a famu i fèngè.
258 A ko a' ye taa yan fè a ko Tata su bè yen.
259 U taara yen fè u taara sòrò Tata n'a denkè cè fila dalen bè i y'a famu N'g'i nyininga namu bisimila.
260 U ka sòrò ka a su ta ka na.
261 A ye Tata tanu dè!
a y'a tanu kojugun, fo Lambdu dimina
262 O weta kèlèkè, jòn kuntigi o denkè min taara tanga kun do, n'o ye weta zankè ye,
263 Bamaki min kun ye bamanan kin na, O fa de ye O ye.
264 Seku maru y'o de nyini o jòn kuntigi de nyini.
265 Ko weta kèlèkè a si si mo to wa?
266 U ye nyiningali kè ka taa a sòrò nin ta'ama tangani do.
267 A y'o de ta a tègè ma k'o di Lanbdu Julbe ma.
268 A ko i hakili to nin na.
269 A ko nin ma kè Jòn min ye maa ka kan ka nin si bò.
270 Wa tubaw kèlen ka segu bon, maa nin ye kungo ci ni Madani ye i y'a famu o de ye weta zankè ye.
271 Maa nyumanw ti ko fò guansan koyi
272 Tari ngalon do?
O kòròfò kibaro ye nin ye
273 Mara o kòròfò ye nin ye
Mɛkalo tile 25, farafinna ka kelenya tɔnba tɔgɔladon. 
Bi, mɛkalo tile 25, o ye farafinna tɔgɔladon ye.
O y'an ka nisɔndiya ni wasa don ye.
Nisɔndiya ni wasa don dɔrɔn tɛ, a ka kan ka kɛ miiri ni taasi don ye farafin bɛɛ fɛ walasa ka siraw ɲini sira minnu bɛ se ka farafinna ka ɲɛtaa n'a ka bɔnɔgɔla sabati.
Ɔwɔ, siga t'a la, sira tɔ ka jan walasa ka farafinna k'an haklilina ye.
O kama, an ka kan k'an tɛgɛ di ɲɔgɔn ma, ka taa sira kelen fɛ, ka segin sira kelen fɛ ni ŋaniɲa kelen ye.
O tɛ se ka kɛ fɔ an kelen kelenna bɛɛ k'an cɛsiri, ka baara kɛ, ka kokuraw ŋaniɲa siri k'u waleya ni ɲɛtaa ni sabati hamin ye,ani mɔgɔtɔw kanuni. Bɛɛ k'i cɛsiri i ka baarakɛta fɛ walasa k'i yɛrɛ wasa, ka mɔgɔtɔw wasa, o de bɛna ni farafinna ka ɲɛtaa ni jɛn bɛɛ ka ɲɛtaa ye.
N tɛ se ka tila ni n ma taasibila kɛ ka ɲɛsin farafinna cɛbaw ma, cɛba minnu cɛsirilen bɛ su ni tile, farafinna ni jɛn bɛɛ ka ɲɛtaa kama. k'a f'u ye fana ko hali n'u t'an kan sɔrɔ, u k'a dɔn ŋaniɲa ɲuman b'an na waati bɛɛ ka ɲɛsin u ma u ka don o don baara la.
Ala ka seli diya farafinna bɛɛ la ani jɛn bɛɛ la
Zan Senu ka sɛbɛn fɔlɔ
1
1 Min tun bɛ sani diyɛn ka da, an ye min mɛn an tulo la, an ye min ye an ɲɛw la, an ye min lajɛ an ɲɛ la ani an bolo magara min na, o ye Balo Kuma de ye.
2 Ka a masɔrɔ, Balo ye a yɛrɛ jira kɛnɛ kan, an ye a ye, ani an bɛ ale de seereya kɛ: Balo banbali min tun bɛ Fa yɔrɔ ani min ye a yɛrɛ jira anw la, an bɛ o de kofɔ aw ye.
3 An ye min ye ani an ye min mɛn an tulo la, an bɛ o kofɔ aw ye, walasa aw fana, aw ni an ka jɛ.
Fɛn min ye anw ta fan ye, anw ni Fa jɛlen don ani a Den Yezu Krista.
4 Anw bɛ o bɛɛ sɛbɛn aw ye, walasa an ka nisɔndiya ka dafa.
Yeelen na taama
5 An ye cikan min mɛn a da ani an bɛ min lase aw ma, o filɛ, ko: Ala ye yeelen de ye, dibi si tɛ a la.
6 Ni an ko: An ni a jɛlen don, ka a sɔrɔ an bɛ taama dibi la, an ye nkalontigɛlaw ye, an tɛ kow kɛ tiyɛn kan.
7 Nka ni an bɛ taama yeelen na, katugu ale yɛrɛ bɛ yeelen cɛ ma, Jɛ bɛ an ni ɲɔgɔn cɛ, ani a Den Yezu Krista joli bɛ an saniya ka an ka hakɛw bɛɛ bɔ an na.
Yeelen na taama, banni hakɛ la
8 Ni an bɛ a fɔ ko hakɛ tɛ an na, an bɛ an yɛrɛ lafili ani tiyɛn tɛ an na.
9 Ni an bɛ jɔ an ka hakɛw la, ale min ye Kantigi ani Tilennen ye, ale na an ka hakɛw to an ye ani ka anw saniya an ka tilenbaliyakow bɛɛ la.
10 Ni an ko an yɛrɛ ma: Hakɛ tɛ an na, an bɛ ale kɛ nkalontigɛla ye, ani a ka kuma tɛ an na.
2
1 Ne ka denmisɛnw, ne bɛ ninnu sɛbɛn ka ci aw ma, walasa aw kana hakɛ kɛ.
Nka, ni mɔgɔ dɔ ye hakɛ kɛ, soonadonbaga bɛ an bolo Fa Ala ɲɛ kɔrɔ: O ye Yezu Krista de ye ale min Tilennen bɛ.
2 Ale de ye sɔnnifɛn ye min bɛ an ka hakɛw juru sara. O ma kɛ anw ka hakɛw dɔrɔn kosɔn, nka o kɛra diyɛn mumɛ fana taw kosɔn.
Yeelen na taama, kanuya tiimɛni
3 Ka fara o kan, an bɛ se ka dɔn ko an bɛ ale dɔn ni an bɛ a ka Ciw mara.
4 Mɔgɔ min bɛ a fɔ, ko: «Ne bɛ a dɔn», ka a sɔrɔ o tɛ a ka ciw mara, o tigi ye nkalontigɛla ye ani tiyɛn tɛ o tigi la.
5 Nka, mɔgɔ min bɛ a ka kuma mara, tiyɛn yɛrɛ la, Ala kanuya dafalen bɛ o tigi la.
An bɛ a dɔn o de fɛ ko an bɛ ale la.
6 Mɔgɔ min bɛ a fɔ ko ale basigilen bɛ Yezu la, a ye sira min taama, o tigi yɛrɛ fana ka kan ka o sira kelen de taama.
7 Ne ka mandiw, ne bɛ min sɛbɛn ka ci aw ma, o tɛ cikura ye, nka cikɔrɔ don aw ye min mɛn kabini daminɛ la.
O cikɔrɔ nin ye Kuma de ye aw ye min mɛn.
8 O bɛɛ ni a ta, ne bɛ nin ci min sɛbɛn ka ci aw ma, o ye kura ye, a bɛ o cogo la tiyɛn na Yezu yɔrɔ ani aw yɔrɔ, katugu dibi bɛ tɛmɛn ani ko yeelen lakika bɛ ka yelenkun ka ban.
9 Mɔgɔ min bɛ a fɔ ko ale bɛ yeelen na, ka a sɔrɔ a bannen bɛ balima na, o tigi bɛ hali bi dibi la.
10 Mɔgɔ min balima kanuya bɛ a la, o tigi basigilen bɛ yeelen na, ani bincogo tɛ o la.
11 Nka, mɔgɔ min bɛ ban a balimaw la, o bɛ dibi de la: o tigi bɛ taama dibi la, ani a bɛ taa yɔrɔ min na, a tɛ o dɔn, katugu dibi ye a ɲɛ fiyen.
Yeelen na taama, yɛrɛminɛ diyɛn kow la
12 Ne ka denmisɛnw, ne bɛ nin sɛbɛn aw ye, ko: Aw ka hakɛw bɛ yafa Yezu Tɔgɔ kosɔn.
13 Ne bɛ sɛbɛn ci aw ma, ne faw, ko : Min bɛ sani diyɛn ka da, aw bɛ o dɔn.
Ne bɛ sɛbɛn ci aw ma, aw denmisɛnw, ko : « Aw ye Sitanɛ kɛlɛ ka se a la ».
14 Ne ka denmisɛnw, ne ye sɛbɛn ci aw ma, bawo aw bɛ Fa dɔn.
Ne ye sɛbɛn ci aw ma ne faw ka a masɔrɔ : Min bɛ sani diyɛn ka da, aw bɛ o dɔn.
Denmisɛnw, ne ye sɛbɛn ci aw ma, bawo « Barika bɛ aw la, Ala ka Kuma basigilen bɛ aw la ani aw ye Sitanɛ kɛlɛ ka se a la ».
15 Aw kana diyɛn ni a kɔnɔnafɛnw si kanu.
Mɔgɔ min bɛ diyɛn kanu, Fa kanuya tɛ o tigi dusukun na.
16 Fɛn o fɛn bɛ diyɛn kɔnɔ, ni o ye farisogo diyanyekow, ɲɛ diyanyekow ka fara nafolow ni a kuncɛbayakow kan, olu si tɛ Ala ka kow ye, nka diyɛn kow.
17 Diyɛn kɔni ni a diyanyekow bɛ tɛmɛn.
Nka, mɔgɔ min bɛ Ala sago kɛ, o basigilen bɛ to badaa.
Yeelen na taama, yɛrɛ tanga Krista Kɛlɛbagaw ma
18 Ne ka denmisɛnw, waati laban selen filɛ nin ye.
Iko aw ye a mɛn cogo min, Krista Kɛlɛbaga ka kan ka na; Krista Kɛlɛbaga dun caman bɛ aw sen kɔrɔ hali sisan yɛrɛ; an bɛ a dɔn o cogo la ko an sera waati laban ma.
19 U bɔra anw de bara, nka u tun tɛ an dɔ ye; ni u tun ye an dɔ ye, u basigilen tun na to an fɛ.
Nka, fo a tun ka jira kɛnɛ kan ko u si kelen tun tɛ an dɔ ye.
20 Aw kɔni, senuyatigi ye aw kɛ Ala ta ye muni fɛ, ani o cogo la, aw bɛɛ ye dɔnniya sɔrɔ.
21 Ne tɛ a fɔ aw ye ko aw tɛ tiyɛn dɔn, nka ne bɛ a fɔ aw ye ko aw bɛ o dɔn, ani tiyɛn tɛ wolo nkalon sifaya si la.
22 Mɔgɔ min bɛ ban ka jɔ a la ko Yezu ye Krista ye, a fɔ o tigi tɛ nkalontigɛla ye?
Krista Kɛlɛbaga ye o tigi ye: A bɛ ban Fa ani Den na ɲɔgɔn fɛ, 23 katugu mɔgɔ min bɛ ban Den na, o tigi bɛ fara ka bɔ Fa la, nka mɔgɔ min bɛ sɔn Den na, o tigi bɛ sɔn Fa fana na.
24 Aw kɔni, aw ye min mɛn kabini aw kalanni daminɛtuma, o ka basigi aw la.
Aw ye min mɛn kabini aw kalanni daminɛtuma, ni o basigira aw la, aw fana, aw na basigi Den ni Fa la.
25 Ani Den yɛrɛ ye layidu min ta an ye, o ye Balo banbali de ye.
26 Mɔgɔ minnu bɛ a ɲini ka aw lafili, min tun bɛ ne fɛ ka a fɔ aw ye olu ko la, o de ye nin ye.
27 Nka Den ye aw kɛ Ala ta ye muni min fɛ, o basigilen bɛ aw la, aw mago tɛ kalan wɛrɛ la.
Aw kalannen don fɛn bɛɛ la o muni fɛ, min ye tiyɛn ye ani min tɛ nkalon ye: ka a masɔrɔ o muni ye aw kalan, aw basigilen bɛ Den na.
28 Ɔwɔ sisan, ne ka denmisɛnw, aw basigilen ka to Yezu la, walasa a mana bɔ kɛnɛ kan tuma min, an hakili latigɛlen ka sɔrɔ, ani maloyakun kana ye an na min bɛ an yɔrɔ janya a la a nadon.
Ka balo Ala denya na
29 Ka a masɔrɔ aw bɛ a dɔn ko Ala Tilennen don, aw ka sɔn fana a ma ko mɔgɔ o mɔgɔ bɛ balo tilennenya sira kan ko o tigi banginna Ala de fɛ.
3
1 An Fa Ala ye kanuyaba min ta ka da an kan, aw ka o kanuya bonya lajɛ. A sɔnna ko an ka wele: “Ala denw”, ani an ye o ye tiyɛn yɛrɛ la.
O de ye a to diyɛn tɛ se ka an sidɔn: ka a masɔrɔ diyɛn ma Ala dɔn.
2 Ne ka mandiw, kabini sisan an ye Ala denw ye. Nka, an na kɛ min ye, o kun ma bɔ kɛnɛ kan fɔlɔ.
Anw kɔni ye a dɔn ko ni Ala Den bɔra kɛnɛ kan don min, an na kɛ a bɔɲɔgɔnw ye, katugu an ɲɛ na da a kan a cogoya jɔnjɔn na.
Ala denya, yɛrɛ tanga hakɛ ma
3 Mɔgɔ o mɔgɔ bɛ a jigi da Yezu kan, o tigi bɛ saniya iko ale saniyalen bɛ cogo min.
4 Mɔgɔ o mɔgɔ bɛ hakɛ kɛ, o tigi bɛ Ala de kɛlɛ ; katugu hakɛ ye Ala kɛlɛli ye.
5 Aw dun bɛ a dɔn ko ale Yezu ye a yɛrɛ jira kɛnɛ kan, walasa ka hakɛw silasa, ani ko hakɛ tɛ ale la.
6 Ni mɔgɔ o mɔgɔ basigira ale la, o tigi tɛ hakɛ kɛ ; ni mɔgɔ min bɛ hakɛ kɛ, o tigi ma ale ye janko ka a dɔn.
7 Ne ka denmisɛnw, aw kana a to mɔgɔ si ka aw lafili : Mɔgɔ min bɛ balo Tilennenya sira kan, o tigi tilennen don iko Yezu tilennen don cogo min.
8 Min bɛ hakɛ kɛ, o ye Sitanɛ ka mɔgɔ ye, katugu, kabini fɔlɔ-fɔlɔ Sitanɛ ye hakɛkɛla de ye.
Ala Den bɔra kɛnɛ kan Sitanɛ ka walew silasali de kama.
9 Mɔgɔ min banginna Ala fɛ, o tigi tɛ hakɛ kɛ, katugu Ala si basigilen bɛ a la ; a tɛ se ka hakɛ kɛ, ka a masɔrɔ a banginna Ala de fɛ.
10 Ala denw ani Sitanɛ denw bɛ faranfasiya ka bɔ ɲɔgɔn na cogo min na, o filɛ nin ye : Mɔgɔ min tɛ balo tilennenya sira kan, o tɛ Ala ka mɔgɔ ye, ani mɔgɔ min tɛ a balima kanu, kuma tɛ o tigi fana ma.
Ala denya, ɲɔgɔnkanuya matarafali
11 Kabini aw kalanni daminɛtuma, aw ye min mɛn, o filɛ nin ye, ko : An ka ɲɔgɔn kanu. 12 Aw kana kɛ Kayɛn ɲɔgɔn ye : Sitanɛ ka mɔgɔ tun don ; a ye a badenkɛ kantigɛ ;
ani a ye a kantigɛ mun na ?
Ale ka kɛwalew tun man ɲi ; a badenkɛ kɔni, o ka kɛwalew tun ka ɲi.
13 Ne balimaw, a kana bala aw la, ni diyɛn bɛ ban aw la.
14 Anw kɔni, katugu an bɛ an balimaw kanu, an bɛ a dɔn o fɛ ko an bɔra saya la ka don Balo la.
Mɔgɔ min tɛ a balimaw kanu, o tigi basigilen bɛ saya la.
15 Mɔgɔ o mɔgɔ bɛ ban a balima na, o tigi ye mɔgɔfagala de ye. Aw dun bɛ a dɔn ko mɔgɔfagala tɛ Balo banbali tigiya kɛ abada.
16 An ye kanuya dɔn min fɛ, o filɛ nin ye: ale Yezu sɔnna ka a ni di an kosɔn.
Anw fana ka kan ka sɔn ka an ni di an balimaw kosɔn.
17 Mɔgɔ min ye fɛntigi ye nin diyɛn na, ni o tigi ɲɛ bɛ a balima kɔlilen na, ni o hinɛ ma don a la, Ala kanuya na se ka basigi o tigi dusukun na cogo di?
18 Ne ka denmisɛnw, an ka kan ka kanuya sira taama. An kana kanuya kɛ dalakuma dama ye, ani nɛnkun na fɔli dɔrɔn ye. Nka, aw ka o kɛ walew fɛ, ani tiyɛn kan.
19 Ni an ye a kɛ o cogo la, an na a dɔn ko an ye tiyɛn taw ye, ani an dusukun na kɛ hɛra la Ala ɲɛ kɔrɔ. 20 Hali an dusukun mana an jalaki cogo o cogo, Ala ka bon ni an dusukun ye ani ale bɛ ko bɛɛ dɔn.
21 Ne ka mandiw, ni an dusukun tɛ an jalaki, an hakili latigɛlen bɛ an jɔ Ala ɲɛ kɔrɔ; 22 ani an bɛ fɛn o fɛn ɲini, Ala bɛ o di an ma, katugu an bɛ a ka ciw mara, ani ko an bɛ a diyanyeko kɛ.
23 A ka ci dun filɛ nin ye: ka da a Den Yezu Krista la, ani an ka ɲɔgɔn kanu iko a ye o kɛ waajibi ye an kan cogo min.
24 Ani mɔgɔ min bɛ a ka ciw mara, o tigi basigilen bɛ Ala la, ani Ala basigilen bɛ o tigi la. An bɛ a dɔn ko Ala basigilen bɛ an na, katugu a ye a Hakili di an ma.
4
Ala denya, yɛrɛ tanga Krista Kɛlɛbagaw ani diyɛndenya ma
1 Ne ka mandiw, mɔgɔ o mɔgɔ bɛ a fɔ ko Ala Hakili bɛ ale la, aw kana da olu bɛɛ la ten, nka aw ka u sɛgɛsɛgɛ, walasa ka a dɔn ni u ye Ala taw ye, katugu kira nkalontigɛlaw caman jɛnsɛnnen bɛ diyɛn kɔnɔ.
2 Aw na a Ala Hakili lakodɔn cogo min, o filɛ nin ye: Mɔgɔ o mɔgɔ bɛ a fɔ kɛnɛ kan ko Yezu Krista ye a kɛ mɔgɔ ye, o tigi ye Ala ka mɔgɔ ye.
3 Mɔgɔ o mɔgɔ bɛ ban ka a fɔ kɛnɛ kan ko Yezu Krista nana ka a yɛrɛ kɛ mɔgɔw dɔ ye, o tigi tɛ Ala ka mɔgɔ ye, Krista Kɛlɛbaga hakili de bɛ o la, Krista Kɛlɛbaga min nali sudara aw la ani min bɛ diyɛn kɔnɔ kabini sisan.
4 Aw kɔni, ne ka denmisɛnw, aw ye Ala ka mɔgɔ de ye, ani aw sera o mɔgɔ sifayaw la; katugu Min bɛ aw la, o bɛ diyɛn kɔnɔta ni san cɛ.
5 Olu tigi ye diyɛndenw ye, o de kosɔn, diyɛn kan bɛ u da, ani diyɛn bɛ a tulo majɔ u ka kumaw fɛ.
6 Anw kɔni, anw ye Ala ka mɔgɔw de ye; mɔgɔ min bɛ Ala dɔn, o bɛ a tulo majɔ an ka kumaw fɛ.
O cogo de la, an bɛ tiyɛn Hakili ani fili Hakili faranfasi dɔn.
Kanuya ani dannaya bɔyɔrɔw
Kanuya bɔyɔrɔ
7 Ne ka mandiw, an ka ɲɔgɔn kanu, katugu kanuya bɛ bɔ Ala de la. Kanuya bɛ mɔgɔ min na, o tigi ye Ala den ye, ani o tigi bɛ Ala dɔn.
8 Kanuya tɛ mɔgɔ min na, o tigi tɛ Ala dɔn, ka a masɔrɔ Ala ye Kanuya de ye.
9 Ala ye a ka kanuya da kɛnɛ kan cogo min an cɛ la, o filɛ nin ye: Den kelen pe min bɛ a fɛ, Ala ye o bila ka na diyɛn na, walasa an ka balo o sabu la.
10 Kanuya bɛ dɔn cogo min na, o filɛ nin ye: anw ma Ala kanu, ale de ye an kanu, ani a ye a Den ci an ma, a Den min kɛra sɔnnifɛn ye an ka hakɛw jurusarali kosɔn.
11 Ne ka mandiw, ni Ala ye an kanu ni nin ɲɔgɔn kanuyaba ye, an fana ka kan ka ɲɔgɔn kanu.
12 Ala kɔni, mɔgɔ si ma a ye a ɲɛ la abada.
Nka, ni an bɛ ɲɔgɔn kanu, Ala basigilen bɛ an na ani a ka kanuya bɛ dafa an na.
13 An bɛ a dɔn cogo min na ko an basigilen bɛ a la, ani ko Ale basigilen bɛ an na, o ye ko a ye an sɔn a Hakili Senu la.
14 Anw minnu kɔni ye kow ye an ɲɛ la, anw bɛ a seereya ko Fa Ala ye a Den ci ka kɛ diyɛn Kisibaga ye.
15 Mɔgɔ min bɛ a dɔn ani ka a fɔ kɛnɛ kan ko Yezu ye Ala Den ye, Ala basigilen bɛ o tigi la, ani o tigi basigilen bɛ Ala la.
16 An kɔni, Ala bɛ kanuya min jira an cɛ la, an bɛ o dɔn ani an dalen bɛ o la.
Ala ye kanuya de ye. O la sa, mɔgɔ min basigilen bɛ kanuya la, o tigi basigilen bɛ Ala la, ani Ala basigilen bɛ o tigi de la.
17 Kanuya bɛ dafa an na cogo min, o filɛ nin ye: a bɛ a to an hakili latigɛlen ka sɔrɔ kiritigɛdon. Katugu an ka diyɛnnatigɛ bɛ iko Yezu yɛrɛ ta yan diyɛn na.
18 Siran tɛ kanuya kɔnɔ nka, kanuya dafalen bɛ siran ban, bawo, siran bɛ kɛ ɲangili de ɲɛ, mɔgɔ min bɛ siran, kanuya dafalen tɛ o tigi la.
19 Kanuya bɛ anw la, katugu Ala yɛrɛ fɔlɔ de ye anw kanu.
20 Mɔgɔ min bɛ a fɔ ko ne bɛ Ala kanu, ka a sɔrɔ a bɛ ban a balima na, o tigi ye nkalontigɛla ye. Bawo, mɔgɔ min tɛ a balima kanu, a ɲɛ bɛ min na, o tɛ se ka Ala kanu, a ɲɛ tɛ min na.
21 Ani a ye ci min bila an kan, o filɛ nin ye: Mɔgɔ min bɛ Ala kanu, o ka a balima fana kanu.
5
1 Mɔgɔ min bɛ da a la ko Yezu ye Krista ye, o tigi ye Ala den ye. Mɔgɔ min bɛ banginbaga kanu, o tigi bɛ den fana kanu.
2 An bɛ a dɔn ko Ala denw kanuya bɛ an na, ni an bɛ Ala kanu, ani ni an bɛ a ka Ciw tiimɛ.
3 Katugu Ala kanuya ye a ka Ciw marali ye, ani o Ciw tɛ doni girin ye; 4 katugu mɔgɔ o mɔgɔ banginbaga ye Ala ye, se bɛ o tigi ye diyɛn kan.
Ani fɛn min bɛ a to an ka se sɔrɔ diyɛn kan, o ye an ka dannaya de ye.
Dannaya bɔyɔrɔ
5 Se dun bɛ Jɔnni ye diyɛn kan? Mɔgɔ min bɛ da a la ko Yezu ye Ala Den ye, a fɔ o tigi tɛ?
6 Ale, Yezu Krista, de nana ji ni joli sira fɛ. A ma na ji dama sira fɛ nka ji ni joli sira fɛ.
Wa Hakili de bɛ o seereya kɛ, katugu Hakili ye tiyɛn de ye.
7 O cogo la, u saba de bɛ ka seereya kɛ : 8 Hakili, ji ani joli, ani u saba bɛ bɛn seereya kelen kan.
9 An bɛ sɔn mɔgɔw ka seereya ma, Ala dun ta bɛ o ni san cɛ kosɛbɛ ; katugu Ala ka seereya, o ye seereya ye, a bɛ min kɛ a Den ko la.
10 Mɔgɔ min bɛ da Ala Den na, o tigi sɔnnen bɛ o seereya ma.
Mɔgɔ min tɛ da Ala la, o tigi bɛ Ala kɛ nkalontigɛla ye, ka a masɔrɔ Ala ye seereya min kɛ a Den ko la, a tɛ da o la.
11 Ani o seereya filɛ nin ye : Ala ye Balo banbali di an ma, ani o Balo bɛ a Den na.
12 Den bolo bɛ mɔgɔ min bolo, Balo bɛ o tigi ye ; Den bolo tɛ mɔgɔ min bolo, Balo tɛ o tigi ye.
13 Ne ye nin kow bɛɛ sɛbɛn ka ci aw ma, walasa aw ka dɔn ko Balo banbali ye aw ta ye, aw minnu ye aw ka dannaya ta ka da Ala Den Tɔgɔ kan.
Kuma wɛrɛ
Aladeli hakɛkɛlaw ye
14 An hakili latigɛlen don Ala fan fɛ ko a bɛ an lamɛn ni an bɛ fɛn ɲini a fɛ, min ye a sago ye.
15 Ani, ka a masɔrɔ an bɛ a dɔn ko a bɛ an ka fɛnɲinikan bɛɛ lamɛn, an bɛ a dɔn fana ko an bɛ fɛn min ɲini a fɛ, ko o bɛ an bolo.
16 Ni mɔgɔ dɔ ɲɛ bɛ a balima kɛtɔ la ka hakɛ dɔ kɛ, hakɛ min tɛ a lase saya ma, o tigi ka Ala deli, ani Ala na Balo lasegin hakɛkɛla in ma, ni o ye a sɔrɔ tiyɛn na a ka hakɛ tɛ a lase saya ma.
Hakɛ dɔ bɛ yen min bɛ mɔgɔ lase saya ma, ne ma a fɔ ko Ala ka deli o hakɛ ko la.
17 Tilenbaliyako bɛɛ ye hakɛ ye, nka hakɛ bɛɛ tɛ mɔgɔ lase saya ma.
Sɛbɛn kɔnɔ kumakolomaw
18 An bɛ a dɔn ko mɔgɔ min banginna Ala fɛ, ko o tigi tɛ hakɛ kɛ ; Den min banginbaga ye Ala ye, Ala bɛ o lakana ani Sitanɛ ka se tɛ o tigi kan.
19 An bɛ a dɔn ko anw ye Ala ka mɔgɔw ye, ka a sɔrɔ diyɛn mumɛ bɛ Sitanɛ ka fanga kɔrɔ.
20 An bɛ a dɔn fana ko Ala Den nana ka Hakili di an ma, walasa an ka Ala lakika dɔn; ani an bɛ Ala lakika la, a Den Yezu Krista sabu fɛ.
Ale ye lakika ye, ale ye Ala ani Balo banbali ye.
21 Ne ka denmisɛnw, aw ka aw yɛrɛ tanga boliw batoli ma.
NAMARAMATU DENIN KAROGÈLÈN
nsiirinin, nsiirinin
ko dennin dò bè yen ko a tògò ye Namaramatu ye.
a bamuso ye a fò ko a ka taga a fakè wele ka na.
a fakè tògò ye Nònsi ye.
a tagara ko baba, ko e ka na dumunni kè.
ko fònhòn !
ko e na dumunni kè !
ko fònhòn !
a tagara a fò a bamuso ye ko ne ye baba wele, o ko fònhòn !
a ye a fò ko sisan ni n tagara bilen tugun, ni n ye baba wele, ni a ko fònhòn, ne bè baba bugò !
a tagara ko baba, e na dumunni kè !
a ko fònhòn !
ko e na dumunni kè !
a ko fònhòn !
a bilen bolila ka na a fò a bamuso fè, a ye muruda ge ka a don a yèrè kun.
ko ni baba ye a fò bilen tugun fònhòn, ko ale bè baba kun tigè !
a ko baba, na dumunni kè !
a ko fònhòn !
baba, na dumunni kè !
a ko fònhòn !
a ye baba kunkolo tigè.
bamuso fana ko ko ale bè kuma, a ye bamuso sin kelen tigè ka boli ka boli ka taga bèn ni fyèntò dò ye ka o ka bere minè, ka taga o jigin kòlòn kònò ka taga bèn ni fulakè dò ye, ka a fò : fulakè, n bè misiw gèn !
ka kè fulakè ka misiw gèn ye.
fulakè nana sunògò.
a ye fulakè ka misiw nyèdenw bèè bò ka taga a balabala, diye na a fò : fulakè, e ma èndutigènankuru ye ?
èndutigènankuruw ?
an be èndutigènankuru dun bi !
fulakè ye a ka misiw nyèdenw dun ka ban tuma min de, misiw o ye nyògòn tuntun.
fulakè ye Namaramatu gèn ka a gèn ka a gèn.
Namaramatu tagara don numunkè dò fè, ko e ma a ye fulakè nin bè n gèn wa ?
ko ne bèna don e ka aprantiya la ka na e ka fènw kè.
e ma a ye fulakè nin bè n gèn wa ?
ko fulakè ka se yan bayi, ko ale be nègè bilen ka o turun fulakè la.
fulakè bolila.
a nana sa ko e bè se ka i yèrè lafyè sisan !
a ko ònhòn !
numukè lara sa ka la ka kili bò.
a ye nègè bilen ka a bilen ka a bilen, ka a turun numunkèkili la.
numunkè ye a gèn ka a gèn, ka fò ko : Namaramatu le, ele tògò Namaramatu !
bamusosinkelentigè, ele tògò Namaramatu !
fyèntòjigin kòlòn na, ele tògò Namaramatu !
numunkèkàkilitigè, ele tògò Namaramatu !
Namaramatu le, ele tògò Namaramatu.
a tagara dugukònòmògò dò fè ko kònò dò bè yen, ko la o la, su fè, a bè na ko, su tè ko, dugu tè gè.
a ko mun ? su tè ko, dugu tè gè ? ko bòn, an be a ye !
a lara sa.
kònòba nin nana.
kònòba kunkolo ye woro ye, Namaramatu kunkolo ye wolonfila ye, kònòba nana : kònòba be dugu min na, su tè ko, dugu tè gè.
Namaramatu ye a fò wiyan wiyan wiyan !
kònòba nana kè da kunna, ko waaah ka kògò syèn ka jigin.
kònòba bilen ye a fò : kònòba be dugu min na, su tè ko, dugu tè gè.
wiyan wiyan wiyan !
a nana don Namaramatu kan ka sigi a kan, a bilen ye a fò : kònòba be dugu min na, su tè ko, dugu tè gè.
wiyan wiyan wiyan !
a ye Namaramatu kunkolo tigè, Namaramatu ye a kunkolo tigè, a ye Namaramatu kunkolo tigè, Namaramatu ye a kunkolo tigè, a ye Namaramatu kunkolo tigè, Namaramatu ye a kunkolo tigè, a ye Namaramatu kunkolo tigè, Namaramatu ye a kunkolo tigè, Namaramatu ta tora saba.
kònòba ta tora fila.
a ye a fò : kònòba bè dugu min na, su tè ko, dugu te gè :
Namaramatu ye a fò : - wiyan wiyan wiyan !
kònòba bè dugu min na, su tè ko, dugu tè gè.
wiyan wiyan wiyan.
a ye Namaramatu kunkolo tigè, Namaramatu ye a kunkolo tige.
Namaramatu ta tora fila, a ta tora kelen.
a ye a fò kònòba bè dugu min na, su tè ko, dugu tè gè.
wiyan wiyan wiyan.
a ye Namaramatu ta tigè, Namaramatu ye a ta tigè.
a ye kònòba nin faga.
Namaramatu ta tora kelen ye.
dugu gèra.
o ye a fò jòn le ye kònòba nin faga, bèè jèra ka a fò ko Namaramatu don !
Namaramatu bolila ka boli ka taga a yèrè kun fè.
n ye nsiirinin sòrò yòrò min, n ye a bila yen.
[dakabana mɔgɔ saba.]
nsiirinin, nsiirinin.
cɛ saba tun be yen.
baraka tun be o la ka tɛmɛn dunyanmɔgɔ bɛ kan.
kelen be yen, a be kulun ta ka a kunun.
kelen be yen, a be banansun bɔ ka a kɛ a ka nyin jɔsi.
kelen be yen, o ye namaranin ye, mɔgɔ te se a ka bere kɔrɔ.
la dɔ o nana sogo caman minɛ ka a kɛ ka daga fa.
ale te se ka a ta.
o ye a fɔ ko min be kulun kunun ko o ka sigi ka a kɔlɔsi.
ale sigira a kɔrɔ.
kɔnɔba dɔ nana ko n ka sogo ta wa n ka sogotigi ta?
ko sogo ta e dun ye sogotigi to yen.
a ye sogo bɛ dun ka sogotigi to yen.
la wɛrɛ blen tugun, o ye sogo caman minɛ ka a kɛ ka daga fa, diye a fɔ ko:
min be banansun bɔ ka a kɛ ka nyin jɔsi k o bla a kɔrɔ.
o ko ko a ka kɔlɔsi yen.
sɔni kɔnɔba dɔ nana, ko n ka sogo ta wa, n ka sogotigi ta?
ko sogo ta, e ka sogotigi to yen.
a ye sogo bɛ dun ka sogotigi to yen.
la wɛrɛ blen tugun o ye sogo caman minɛ ka a kɛ ka daga fa, diye a fɔ ko :
min ye namaranin ye, ko o ka sigi a kɔrɔ.
kɔnɔba nin nana, ko n ka sogo ta wa, n ka sogotigi ta?
sogo te ta, sogotigi te ta.
kɔnɔba blen ko n ka sogo ta wa n ka sogotigi ta?
sogo te ta, sogotigi te ta.
kɔnɔba blen ko n ka sogo ta, n ka sogotigi ta?
sogo te ta, sogotigi te ta.
namaranin ye fofo ka sin ka kɔnɔba dɛrɛ a kan ma.
diye a fɔ ko min be kulun kunun, ko o ka nɛgɛbere ta ka na.
ale dɛsɛra ka nɛgɛbere ta.
min be banansun bɔ ka a kɛ ka nyin jɔsi, ko o ka nɛgɛbere ta ka na.
ale dɛsɛra ka nɛgɛbere ta.
namaranin fofora ka taga nɛgɛbere ta ka na ka a kɛ ka kɔnɔba nin kun ci.
o ye a don a ka daga kɔnɔ k a kɛ o tobi ye.
sɔni dennin dɔ ye a fɔ:
ko ma, n nyɛ be sogokasa dɔ la.
sogokasa, ko ale nyɛ be a la.
dennin sinna ka nyɛgɛnɛ kɛ ten, ntori belebele dɔ bɔra a la.
ntori belebele a sinna ka o mɔgɔ saba bɛ kunun.
n ye nsiirinin sɔrɔ yɔrɔ min, n ye a bila yen.
Ɛntɛrinɛti kalanni togodalalakɔlisow la tile damadɔ.
Ka bɔ zanwuyekalo tile 15 la ka s'a tile 31 ma san 2012, Ɛntɛrinɛti kalan kɛra Mali togodalalakɔliso dɔw la ni Ɛntɛrinɛti yaalata ye.
Poroze Nizɛri-Luwari, n'o ye INƐSIKO ka poroze dɔ ye, Ɛntɛrinɛti kalan in tun y'o ka wale bilalen ye sen kan a ka taama senfɛ, taama min kun tun ye ka bajidafɛ togodalamɔgɔw ladɔnniya baji tɔpɔtɔko ɲuman na.
Ɛntɛrinɛti kalan in kɛra dugu 8 kɔnɔ Segu ni Moti sigida la : Sekɔrɔ, n'o ye Segu, Marakala, Kokiribozo, Masina, Jafarabe, Uro-Modi ani Moti.
Nin dugu ninnu kelen kelenna bɛɛ la, Ɛntɛrinɛti y'a jɔyɔrɔ fa lakɔlikaramɔgɔw ni lakɔlidenw ye kunnafoniko, kalanko ani koɲɛɲini sira fɛ.
Aw bɛ se ka kunnafoni fɔlɔ dɔ sɔrɔ taama in kun kan yan tubabukan na Global Voices kan.
Aw bɛ ka ja caman fana sɔrɔ a ko kunkan yan.
Ɛntɛrinɛti tun dɔnnen tɛ Sekɔrɔ lakɔliso la, nka nin kɛra sababu ye lakɔlidenw ka Ɛntɛrinɛti ye, k'a dɔn ani ka ɲininiw k'a kan i n'a fɔ Kuluba palɛ jaw.
Nin lakɔliden musomanin in fana nisɔndiyalen bɛ kosɛbɛ kunnafoniw sɔrɔli la Farafinna jɔnjɔnba ntola kunkan (Can 2012), a yɛrɛ ye min sɛbɛn Google kan.
O cogo kelen na, Ɛntɛrinɛti kɛra lakɔli Banjugu Buware lakɔlidenw bolo i ko u bɛ dɔnni bulonba kɔnɔ.
U ka ɲinini ɲɛsinna ninnu ma tubabukan na : Comment trouver la racine carrée des nombres premiers, “Sunjata Keyita ka diɲɛlatigɛ n'a ka ko kɛlenw“, “Kitabu minnu sɛbɛnna Isa Baba Tarawele fɛ” ; “Siyaka Zulu ka kibaruya bɛɛ” “Rihanna”.
Walasa k'a sɔsɔli ban ko la, k'a jira ko Ɛntɛrinɛti ye dɔnni ni kunnafoniso ye, karamɔgɔ dɔ ka ɲinini ɲɛsinna filimuw fana ma i ko “Prison Break“.
Nin Ɛntɛrinɛti kalan in kɛra sababu ye Marakala lakɔli dɔ kalanso 9nan kalandenw ma ka maga ɔridinatɛri la, ka ɲinini kɛ Ɛntɛrinɛti kan. U ka ɲɛɲininiw kɛra ninnu ye tubabukan na : «Jɔnnin ye Ofisi Nizɛri jujɔn?», « la définition de l'impérialisme ? », une leçon de du programme éducatif malien, et d'autres recherches comme la vie de Biyoncé et autres recherches.
Ɛntɛrinɛti kalan kɛra sababu ye Kokiribozo lakɔlidenw ka se ka kunnafoni caman sɔrɔ Libi jamana sigi cogoya kan dugukolo kan. Lakɔli ɲɛmɔgɔ ni lakɔlikaramɔgɔw tun bɛ kalan in kɛnɛ kan.
An bɛ Masina baaradege kalanso kɔnɔ. Masina ye dugu ye malo sɛnɛ yiriwalen bɛ yɔrɔ min na kosɛbɛ. Ɛntɛrinɛti kalan in y'a to, sɛnɛ ni baganmara kalanden minnu bɛ baaradege lakɔliso in na, olu ka ɲininiw kɛ Ɛntɛrinɛti kan ka ɲɛsin ko caman ma u ka Masina dugu kunkan ani u ka kalan taabolow.
O dɔ filɛ nin ye tubabukan na.
Google ye jaabi minnu di Masina kan, o kɛra kalanba ye bawo, a y'a to an bɛɛ k'a dɔn ko Masina dɔ fana bɛ Sɛribi.
Yanni a don cɛ, Jafarabekaw tun ye kunnafoni caman sɔrɔ an taakun kan u fɛ yen. Jafarabe ye fula ni boso dugu ye min sigilen bɛ jida la. Ɛntɛrinɛtiko kuma fɔlen, Jafarabekaw kɔrɔtɔra an seli kɔrɔ bawo, i n'a fɔ u ka dugutigi ni mɛri da sera a ma cogo min na.
U kɛlen k'an bisimila, k'an ka dantigɛli lamɛn, dugutigi ni mɛri ka laɲini fɔlɔ kɛra Ɛntɛrinɛti sigili ye u ka dugu la.
Olu fɛ, Ɛntɛrinɛti bɛ se ka kɛ sababu ye k'u ka dugu bɔ dibi la kunnafoniko sira fɛ.
Mɛri, dugutigi, lakɔliso ɲɛmɔgɔba, lakɔlikaramɔgɔw ni lakɔlidenw bɛɛ sera ka taama diɲɛ kɔnɔ images de la maison blanche, ... k'u to u sigiyɔrɔ la, ka ja dɔw lajɛ. Ɛntɛrɛnɛti de bɛ se k'o kɛ.
Kɔgɔ kɛra ko tɔ la Uro-Modi.
Kalandenw dɔw tun bɛ tubabukan fɔ, dɔw tun bɛ bamanankan fɔ, dɔw tun bɛ fulakan fɔ.
O kama, Ɛntɛrinɛti kalan in kɛra kan saba la.
Ne tun bɛ min fɔ tubabukan ni bamanankan na, dugu lakɔlikaramɔgɔ dɔ tun bɛ segin o kan fulakan na.
Mɛri, lakɔli ɲɛmɔgɔ ani lakɔlidenw bɛɛ nisɔndiyara u kɛlen k'a dɔn k'u bɛ se ka kunnafoniw sɔrɔ u ka dugu kan Ɛntɛrinɛti kan.
Motikaw nisɔndiyara kosɛbɛ nin kalan in senfɛ. Lakɔliso ɲɛmɔgɔ y'a jira, ko Ɛntɛrinɛti nafa kama kalanko la, u bɛna u cɛsiri ka u ka ɔridinatɛriso bila Ɛntɛrinɛti kan walasa lakɔlikaramɔgɔw ni lakɔlidenw bɛɛ be se k'u ka dɔnni yiriwa Ɛntɛrinɛti fɛ.
An bɛnna ni kalansen minnu waati ye, olu karamɔgɔ y'an dɛmɛ kosɛbɛ walasa lakɔlidenw k'u ka ɲinifɛnw ɲini Ɛntɛrinɛti. O fana kɛra sababu ye, karamɔgɔ ka se ka dɔ fara a ka ɲɛfɔli kan lakɔlidenw ye kalansenw kan.
A kɛra balanako fana ye lakɔlidenw bolo k'a fɔ ko kalanso ni dɔnni bulonw kɔfɛ, ko k'u bɛ se ka dɔnni sɔrɔ cogoya wɛrɛw fɛ i n'a fɔ Ɛntɛrinɛti.
Père Charles Bailleul - SAGESSE BAMBARA - Proverbes et sentences - 2. L'HOMME ET SON ÊTRE - E. L'HOMME ET SES SEMBLABLES
2934) Kurunkɔnɔmɔgɔ bɛɛ ngànìya ye kelen ye.
2935) «Bɛ̌n bɛ so» ka di ni sogolonbugu ye.
2936) Bɛ̌n ka di.
2937) Cɛ̀kàlàden kɛ̀mɛ sìrìlen, ò kari ka go.
2938) Dùgu o dùgu tɔgɔ ko «Bɛ̀ndugu», kɛ̀lɛ tɛ ǒ cì.
2939) Dùnu bɛ̀nnen, bala bɛ̀nnen, buru bɛ̀nnen, mɔ̀gɔ̀nìnfìnya bɛ̀nnen ka fìsa à bɛɛ ye.
2940) Jàmàna fìla bɛ bɛ̀n ni sòdànsow tɛ. Màsàkɛ fìla bɛ bɛ̀n ni sòdànsow tɛ.
2941) N'i y'a mɛn : «Kɔ̀nɔ̀ninw ka solaminidɔnkili ka di», òlu bɛ̀nna à la, ò kɔ kà wuli.
2942) N'i ye i ka bùgu ncɔ kà mɔ̀gɔw wele ko kà nà à kà tà, ni ù ye bàn, i yɛ̀rɛ bɛ i bàn bùgùncɔ tàli mà.
2943) Basa kelen kɔgɔ tɛ dɛ̀nɛ bɛ̀n.
2944) Mɔ̀gɔ̀ kelen kɔgɔ tɛ dɛ̀nɛ bɛ̀n.
2945) Bolo fìla bɛ ɲɔgɔn kò kà jɛ.
2946) Bolokɔni kelen tɛ bɛ̀lɛ tà.
2947) N'i ye bìlakòro fìla kɛ ɲɔgɔn kàn, à nà kɛ kamalenkɔrɔ kelen ye.
2948) I tɛnà bòli kà cɛ̌ min to, i kàna bòlìmugu dun k'à to.
2949) Jɛ̌ bɛ togo tà.
2950) Kɔ̀nɔw jɛ̀len bɛ «biii» fɔ.
2951) Jàmàba bɛ sɛgɛji mìn.
2952) Jɛgɛ bɛ bɔ jɔ̌ la, à tɛ bɔ babɛnjɔ la.
2953) Jɛ̀-k'à-fɔ ye dàamu ye.
2954) Mɔ̀gɔ bɛ kɛ̀lɛ min na, ǒ cɛ̀ caman dè ka di i ye.
2955) Mɔ̀gɔ̀ kelen tɛ se ko la.
2956) Mɔ̀gɔ̀ kelen, kakili kelen, mɔ̀gɔ fìla, hakili fìla.
2957) Mɔ̀gɔw ye ɲɔgɔn sàfunɛ ye.
2958) Ni cɛ̀ kelen farinyana cogo o cogo, à la kàsi man go.
2959) Ni jàma jɛ̀ra kà dùga tà mɔ̀gɔ min ye, mɔ̀gɔ̀ kelen ka danga tɛ foyi kɛ ò la.
2960) Ni jàma jɛ̀ra ko min na, ò tiɲɛ man di.
2961) Ni mɔ̀gɔ kɛra jɛ̀nɔgɔ la, nɔgɔjugu tɛ.
2962) Tùgù-tugu àni bɛ̀ri-bɛ̀ri, à bɛ nɔrɔ kologɛ̀lɛ̀ya.
2963) Jɛ̀ɛmùgoni kɔrɔsigi ka di jɛ̀ɛmùgoni ye.
2964) Kuma man kan kà kɛ gɛsɛ ye kà bɛ̀n mɔ̀gɔ̀ kelen da mà.
2965) Kuma o kuma tɛnà dàn fɔko kelen mà, i k'i jànto fɔko filanan na.
2966) Kuma tɛ goya mɔ̀gɔ min ɲɛ na, à tɛ diya i ɲɛ na.
2967) Kuma ye tòden ye, n'i ye dɔ tà, dɔ kɔ bɛ bɔ.
2968) N'i y'a mɛn k'an tìlènna kà kɔrɔfɔ kɛ, k'ò ma ban fɔ wula fɛ̀, min fɔra wula fɛ̀, n'ǒ tùn fɔra sɔ̀gɔmà, à tùn na ban.
2969) N'i ye du-duman denw ye ɲɔgɔn kɔrɔfɔ la, ò ye du-duman goyalen ye.
2970) Cɛ̌ bɔra dɔ̌n na, mùso bɔra dɔ̌n na, se-kà-bɔ-kɛ-dɔn banna.
2971) Bìlàsìràlìjan tɛ ɲɛnafin bɔ.
2972) Fɛn min ka di mɔ̀gɔ ye, i b'o bìla i ɲɛ fɛ̀, n'o tɛ, à kɔfilɛ bɛ caya.
2973) Bòli mɔ̀gɔ fɛ̀ min b'a kɔ filɛ i la.
2974) I bɛ bòli la mɔ̀gɔ min nɔ̌ fɛ̀, ò ka kan kà à kɔ filɛ i la.
2975) Kɛ mɔ̀gɔ fɛ̀, min b'i fɛ̀.
2976) Bɛɛ n'i nikanmɔgɔ.
2977) Cɛ̌ bɔra dɔ̌n na, mùso bɔra dɔ̌n na i ye, fɔ i diyanyemɔgɔ, ò kɔ, mɔ̀gɔ bɛɛ dafara.
2978) Jàma yelen bɛ mɔ̀gɔ ɲɛnajɛ, bɛɛ n'i ɲɛnajɛbaga.
2979) Dùgu bònya o bònya, bɛɛ ni i diyanyebaga dòn.
2980) ɲɛɲuman kòji man ca.
2981) Diya tɛ kɛ̀lɛ sà.
2982) Fà tɛ dèli la kà ɲɔgɔnye bɔ.
2983) Fà tɛ dèli la kà ɲɔgɔnye kɔ̀n.
2984) Fɛn min ka di mɔ̀gɔ ye, ò bɛ sì i ɲɛ na.
2985) Hali ni sanu tɛ i fɛ̀, wari tɛ i fɛ̀, ǹka ni i ni mɔ̀gɔw bɛ ɲɔgɔn fɛ̀, i ye bàana ye.
2986) Kànu di bɛ dòn kànùŋunu kɔnɔ.
2987) I hakili latìgɛ̀len ikomi ŋɔ̀mìjìrànna mɔ̀den.
2988) Kùn tɛ diyanye la.
2989) «N bɛ sìla ɲini», ǒ màgo tɛ ɲàmàtɔ la.
2990) Ni baara t'i la, kɛ mɔ̀gɔ fɛ min tɛ i fɛ̀.
2991) N'i ye sanji kɛlen ye kà dosokɔrɔ bùgɔ fòro la, ò y'a sɔ̀rɔ, à bɛ tìgi mǎkɔ̀nɔ.
2992) ɲɛ naani, à ka fìsa kuma ye.
2993) ɲɛnafin bɛ fàli fàga.
2994) I nùgu ka ɲì i dɔnmisi biɲɛ na.
2995) Nsǎn bùgɔ̀ra Nsàn somɔgɔw ɲɛ na, cisama jan t'o la.
2996) Ni jifiɲɛ sera kɔ̀lɔ̀nda la, tàfɛn banna.
2997) Ni sògo fàgàra wùlùba n'a denw ɲɛ na, kɔmɔgɔsama t'a la.
2998) ɲɔgɔnye ko kelen ka fìsa sàmàjɔ̀kò tan ye.
2999) Sènnɔ̀to ka fìsa kumakanto ye.
3000) Mɔ̀gɔ, i tɛ se wugu min den kɔrɔ, i kàna à ba da i tɔ̀ɲɔ̀gɔ̀nkɛ kùn.
3001) N'i ko i dɔgɔnin ma : «I bòdìngɛ̀ bilen», à b'a fɔ ko : «I ta ŋanaŋana dòn ! »
3002) N'i t'a fɛ̀ i fǎ kà nèni, i fana kàna mɔ̀gɔ fǎ nèni.
3003) N'i t'a fɛ̀ mɔ̀gɔ kà kàli i fǎ la, i fana kàna i kàli mɔ̀gɔ ta la.
3004) N'i ye min sìri i cɛ̀ɲɔgɔn na, ni i fana sɔ̀rɔ̀la, ò bɛ da i kàn.
3005) ɲimini min ka di wùlùnin da, ò ɲimini kelen bɛ da à yɛ̀rɛ kolo kàn.
3006) N'i ma fɛn bìla mùsòkɔ̀rɔ̀nin ka jɛmɛ na, min b'a la, kàn'ǒ tà kà bɔ à la.
3007) «N'i ma n ka so furan, e kàn'a nɔgɔ».
3008) ɲinɛ bɛ se kà sònkala bìn, à tɛ se k'à lawuli.
3009) Tatugukɔnɔnin bɛ tasuma dadòn, ǹka à tɛ se kà tasuma silasà.
3010) Tiɲɛnikɛla fànga ka bòn ɲɛ̀nìkɛ̀la fànga ye.
3011) Di ka timi, ǹka ɲàga b'a la.
3012) Kalo jɛ o jɛ, dìbi bɛ fura kɔrɔ.
3013) Mɔ̀gɔ ɲùmànkɛ̀tɔ bɛ juguman kɛ.
3014) N'i ye dàtù finman bɛɛ bɔ à la, à tɔ̀ tɛ na bɔ.
3015) Mɔ̀gɔ̀ya dɔ tǒ bɛ bugun, ǹka i bɛ sèri kɛ.
3016) Sɔ̀nntan tora ɲɛgɛn na.
3017) Kamalenkɔrɔ fasan o fasan, i tɛ sɔ̀n i dalen kà bǐn bìlen.
3018) Ni mɔ̀gɔ̀kolon ma jànya, à na bònya.
3019) Mɔ̀gɔ̀ tɛ kɔ̌ mìnɛ à tìgɛ̀dà kɔrɔ mà.
3020) Ni mɔ̀gɔ̀ ma sɔ̀n o sɔ̀n bìla sòlìmàdènso la, i t'ǒ bìla fɔ kà t'i sà.
3021) I b'i den kɔrɔfɔ kɔ̀nɔ̀bàfaga la, n'a bɛ ǒ dùfon sìyɔrɔ ɲìnìnkàli kɛ, ò tɛ kɔ̀nɔ̀bàfaga dabìlàtɔ ye à fɛ̀.
3022) Fɛn n'i cin, ɲi t'a da.
3023) «Ni ne tùn y'a dɔn ! »...
(ò) fura tɛ mùsòkɔ̀rɔ̀nin bolo.
3024) Tìn-k'à-dɔn bɛ nà wula fɛ̀.
3025) Tìn-k'à-dɔn ye den kɔsa ye.
3026) Sɔ̀nnàkɔnɔ bɛ kulu.
3027) Dɔ kà dɔ̀lɔ mìn, dɔ k'ò kan fɔ, ò tɛ sɔ̀n.
3028) Ni mɔ̀gɔ ye mùso sɔ̀rɔ fìlènìnfyɛ la, n'à ye à cɛ̀ɲɔgɔn damɔnen ye, i hakili bɛ i yɛ̀rɛ sɔ̌n na.
3029) Dɔ kà fɔ Ɲà ye, dɔ kà fɔ Ɲǎ cɛ̀làkaw fana ye.
3030) Hàkɛ tɛ to ni jòli ma bɔ.
3031) «Hàkɛ to» tɛ wùlùcinda suma.
3032) N'i jàlàkìra, à fɔ : «N t'a ɲɔ̀gɔn kɛ tugun».
3033) «Ala k'i sàra ! », n'i y'o digitɔ ye mɔ̀gɔ min na, ɲùmànkɛ̀ko tùn tɛ ò kɔnɔ.
3034) An bɛ Ala gàsi min tiɲɛ diɲɛ na sisàn, Ala bɛ làjaba min da an kàn sini ǒ nɔ̌ fɛ̀, n'an tùn ye ò dɔn, an tùn tɛn'à gàsì kelen tiɲɛ.
3035) Biri-biri-biri bɛ dǎn kɛ, ǹka «Wo ! Ngala den ! » ò bɛ bolo la.
3036) Bòlì tɛ dǎn kɛ.
3037) Bolokɔniden tòlìlen, à bɛ da à tìgi nu da la.
3038) N'i ye hàkɛ mɛnnen ye, à bɛ cɛ̀làjɛ la.
3039) N'i ye hàkɛ mɛnnen ye, à taalen bɛ berekɛnɛ tìgɛ.
3040) Bùgɔ̀li tɛ mɔ̀gɔ màsiri ye.
3041) Dàbi da b'a bìla tìle la.
3042) Dàtu tòlìbàgà fɔlɔ bɛ à kasa mɛn.
3043) Dàtu ka di basa ye, ǹka kabakurunfili b'a nège bɔ à la.
3044) Den bɛ wolo kara kan, ǹka à tɛ se kà balo à kàn.
3045) Don bɛɛ ye nsǒn ta ye, ǹka don kelen ye fɛntigi ta ye.
3046) Dùgùmɛnɛ sɔ̀nkɔrɔ ye mɔ̀gɔ̀cin ye.
3047) Dùgùmɛnɛ bɛ fàga à sɔ̀nkɔrɔ nɔ̌ fɛ̀.
3048) Dùgùtigi kǔn cìlen, nɔ̀nàsigi kàn'i jàn bɔ jelekalakurun kɔ.
3049) Hàkɛ bɛɛ tɛ bìla kà làhara kɔ̀nɔ.
3050) Kara bɛ dɛ̀gɛ gònìya.
3051) Hàkɛ dɛ̀gɛ bɛ kùmu.
3052) Jɛ̀jugu laban ye ɲɔgɔn coron ye.
3053) Kaliya kà mɔ̀gɔ fàga ye «kɛ-n-yɛ̀rɛ̀-la» ye.
3054) Kàràmɔgɔ ka bùgɔ̀li bɛ jùrùmu kàfari.
3055) «Kɛ-n-yɛ̀rɛ̀-la» dǎn ye kɔ̀lɔ̀nkɔ̀nɔ̀boci ye.
3056) Nkogonin ka bòci ye kɛ-n-yɛ̀rɛ̀-la ye.
3057) Kɔ̀gɔ̀ tɛ kɛ warasogo bɛɛ la, ǹka à bɛ kɛ min na, à bɛ gàn ò la.
3058) Kɔ̀lɔ̀n jugu jiri bɛ kari à yɛ̀rɛ kɔnɔ.
3059) Mɔ̀gɔ̀ tɛ bǎ jɔ̀len kan dɔn.
3060) Ncòna kà mɔ̀gɔ mìnɛ, ò ye tìɲɛ ye, n'a jantɛlɛ cìra, à n'ò fɔ dùgùtigi ka bùlon la.
3061) Ni bùgɔ̀li nège bɛ fàli la, à bɛ dòn waliforo la.
3062) Ni den ye bǒ kɛ ko àle b'a ba kɔ nɔrɔkɔ, à n'à ba kɔ nɔrɔkɔ, ǹka à yɛ̀rɛ woro fùràncɛ nà dɔ sɔ̀rɔ à la.
3063) Ni mɔ̀gɔ ɲininɲɛnɔfɛn dànna sègìfa la, hali bì i ma fɛn sɔ̀rɔ à la .
3064) N'i bɛ Ala jɛ̀ kɔ̀gɔ la, à b'i jɛ̀ jɛgɛ la.
3065) N'i ye dìngɛn sòni mɔ̀gɔw ɲɛ, i yɛ̀rɛ bɛ bìn à kɔnɔ.
3066) N'i ye kɛ̀lɛ̀bàgàtɔ̀su mùso tà, n'i ye mugukan mɛn jǐn kɔ fɛ̀, i labɛnbagaw nàkan dòn.
3067) N'i ye ngoolomantan ye jàkuma kan na, à ma dàn ɲinɛminɛ mà.
3068) N'i ye kolonkan ye jàkùma kan na, à ye dosokɔrɔ sɔ̌n tǎ dè.
3069) N'i ye sàngàfòla bɔtɔ ye fɔ̀lɔ̀wo fɛ̀, à ma dàn «Ala maa hinɛn'a la ! » dàma na.
3070) N'i ye tɛgɛ cìlen ye sàngàfòla da, à y'i nǐ dòn ciyɛnko la dè.
3071) Nìn kɛra yɛ̀rɛ̀bɔ̀minɛ ye.
3072) ɲɛɲinikɛla ta tɛ ɲɛ̀.
3073) Ni ɲàmatùtu ye sɛgɛdennin tà, dùgùlàmini dabɔra.
3074) Fàlì kelen ye mugu dun kà fàli bɛɛ da jɛya.
3075) Mɔ̀gɔ min taara finikanyɔrɔ, ò fini kùn kelen, àni min ma taa finikanyɔrɔ, ò fini kùn kelen, à diyara taabali la ni taalen ye.
3076) Denmisɛn ye fìli min fàga, cɛ̀kɔ̀rɔ̀ba kàn'o boso !
3077) Dɔ-nà-kɛ tɛ ban.
3078) Fòro bɛ sira la, à ma taa kà fòli dàn.
3079) Kari tɛ̀mɛ̀nen tɛ kari bɛɛ tɛ̀mɛ̀nen ye.
3080) Mìsi bɛ jòli to à wòlo la kà nɔnɔ bɔ.
3081) Mɔ̀gɔ b'i pan ko kùnna, walasa kà mɔ̀gɔ̀ya diya bɔ.
3082) Mɔ̀gɔ̀ya dè bɛ kɛ kùru kàn.
3083) N'i ma mìsìnin to à wulafɛbiri ye, i bɛ à to à sɔ̀gɔ̀màfɛ̀biri ye.
3084) Tugu dè bɛ sìgi diya.
3085) Cɛ̀kɔ̀rɔ̀ba ɲɛ tugulen t'a sùnɔ̀gɔ̀len ye.
3086) Jɔ̀-n-ko-la ma ko min ban, kà-n-ko-la tɛ se k'o ban.
3087) Jɔ̀-n-sɔ̀n-na ye cɛ̀fàrìnya ye.
3088) Jɔ̀-n-siya-la, ǒ tɛ̀nɛ̀faga ka di.
3089) Kumakan tɛ kɔ̀rɔ.
3090) Subaga bɛ ɲìnɛ, ǹka à ye min den dun, ò tɛ ɲìnɛ.
3091) Syɛ̀dàngàbo ye sǎn sì kogo kùncɛ la.
3092) Mɔ̀gɔ̀ bɛ kobansyɛ fàga, ǹka kobɔnkɔnɔsyɛ, ò tɛ fàgà.
3093) N'a bɛ fɔ dùfon mà yɔrɔ min na ko «cɛ̀fìnba», ò ye à taayɔrɔ ye.
3094) Mɔ̀gɔ̀sɛbɛ kaburu bɛ jìra ni bolo ye, mɔ̀gɔ̀ lankolon kaburu bɛ jìra ni bònbon ye.
3095) Mɔ̀gɔ̀ba kɔrɔ tɛ mɔ̀gɔ min bɛ digi kà bɔ da fɛ̀ ye.
3096) N'i ye i ka wùlùnin tɔgɔ da «kujalannin», bɛɛ bɛ à wele «kujalannin» .
3097) Mɔ̀gɔ bònya bɛ i sokɔnɔmɔgɔw bolo, i dɔgɔya, à bɛ i sokɔnɔmɔgɔw bolo.
3098) Sani kà sìnin se, nɛ̀rɛ̀nin fɔlɔ sera.
3099) Dabara ye dùgùlen ye, bònbònsi ye dunan ye, kàràngàfèsi ye sìgìnfɛ̀ gansan ye.
3100) Sani kà kùlùsi dòn woro la, woro bɛ.
3101) Ni ka kɔ̀rɔ ni ye, ǹka ni man fìsa ni ye.
3102) Mɔ̀gɔ̀ si tɛ bònya i yɛ̀rɛ kɔ.
3103) Mɔ̀gɔ bònya, i yɛ̀rɛ, i dɔgɔya, i yɛ̀rɛ.
3104) Mɔ̀gɔ kàna kɛ ntoolen ye k'i si bɔ̀, k'i n'i denw kɛnyɛ.
3105) Kabako denw n'a mɔ̀denw àn'a tulominaw kɔ̀rɔ̀la k'à yɛ̀rɛ to tulonkɛ la denmisɛnw fɛ̀.
3106) N'i ye i ɲɛ kɛ nɔnɔkɛnɛ ye, dɔ bɛ bàsi kɛ à la.
3107) Kà tòbiɲɛ ɲimi ni kà bàn na goman na.
3108) Ni mɔ̀gɔw ye i wele ko «Sàma», i kàna sɔ̀n à kà fɔ i mà tugun ko «sònsan».
3109) Mɔ̀gɔ̀ t'a fɔ cɛ̀kɔ̀rɔ̀ba naminna mà ko : «I bɛ na mìn ! », ǹka i b'a fɔ ko : «Tòfilen da jɛ̀ngɛ̀nnen ! ».
3110) I tɛ dàntɔ sǔ kàsi n'i m'a fɔ : «N ba bɔ̀jan taara i da».
3111) Ni mɔ̀gɔ fǎ fila tɛ̀mɛ̀tɔ sera, i b'a sɔ̀rɔ kelen y'i fǎ ye, kelen y'i bìnɔ̀gɔ̀kɛ ye.
3112) N'i ye kolokurujɛ ye sùnùnkun na, i kàna i daji tu à kàn, à ye don dɔ na timiya.
3113) ɲɛnɛkolon bɛ da la, syɛ̌w bɛ dòn, bǎw bɛ dòn, à ka fìsa ni da lankolon ye.
3114) Syɛ̀ba ka kùnmàdɔ̀gɔ̀ya tɛ se k'à kɛ danga ye.
3115) I kàna bìla mùsòkɔrɔ la, denwolo basi b'a fɛ̀, i kàna bìla cɛ̀kɔrɔ la, taamabasi b'a fɛ̀.
3116) Mɔ̀gɔ man kan kà tulon kɛ cɛ̀kɔ̀rɔ̀ba sɛ̀gɛ̀nnen fɛ̀.
3117) Mɔ̀gɔ̀kɔ̀rɔ̀ba ye jirikurun ye, i bìnn'a kàn, à n'i jogin, à bìnn'i kàn, à n'i jogin.
3118) Jɛgɛ fànga ye ji ye.
3119) Koro jìgi ye wǒ ye.
3120) N'i y'a mɛn : «dùgu», dùgùdenw ko dòn.
3121) N'i y'a mɛn ko : fiyen hakili ka di, à wolodugu ko dòn.
3122) N'a fɔra ko : «Dònòkɔrɔ kùnkolo tɛ dògo naji la», à bɛ̀rɛ̀màji ko dòn, n'o tɛ, ɲɔ̀gɔ̀mɛ kùnkolo bɛ tobi ji min na, à ka dɔgɔ ò la.
3123) Jiri kelen bònya o bònya, à tɛ tuba bɔ.
3124) Kalabaanci ka fìsa dùgu Ncìntan ye.
3125) Kàrisa ye kɛɲɛ kɛ, ò tɛ tìɲɛ ye, cɛ̌w dafabaliya dòn.
3126) Mɔ̀gɔ̀ kelen sàya tɛ dùgu cì, ǹka ò b'a yooboyaaba.
3127) Mɔ̀gɔ̀ kelen tɛ se kà kɛ kɔ̀gɔ ye kà bɔ diɲɛ mɔgɔw bɛɛ ka na na.
3128) Mɔ̀gɔ̀ kelen tɛ se kà kɛ kɔ̀gɔ ye kà bɔ jàma ka na na.
3129) Ni mɔ̀gɔ̀ kelen y'i bàn Seriwa kɔ̀tɛ dɔ̀nni mà, i n'i tɔ̌ ka gɔngɔnbilen dùrùntùnnen ye.
3130) Ni Segu sò kelen y'i bàn bòli mà, k'i nà tunu tɔ̌w gɔngɔn na .
3131) Nkǎn ka sènkèlènkari tɛ à ka tìlèkulu ka taama sà.
3132) Sènkèlènkari tɛ nkǎn ka kamalenya sà.
3133) Cikisɛnin kelen sàmàlen kà bɔ bùgu ncɔ la, ò tɛ fɛn tiɲɛ.
3134) Kɔ̀nɔsògònin kili kelen, à ka fìsa kɔ̀nɔ̀jugu kili caman ye.
3135) Waraba dennin kelen (pe) ka fìsa jàkùmàden sègìfa ye.
3136) Bɛ̀nbàlìso bònya o bònya, don-kelen-tomon dòn.
3137) Cɛ̀ tan bɛ fìni min kala, cɛ̀ tan k'ò bɔrɔtɔ, ǒ fìni tɛ ban kala la.
3138) Ni dɛ̀nɛ pɛrɛnna, basaw bɛ dòn à fɛ̀.
3139) Ni kogo pɛrɛnna, basaw bɛ dòn à la.
3140) Ni dɛ̀nɛ pɛrɛnna, ɲɛ̀bɛrɛ bɛ dòn à la.
3141) Ni dudenw ma bɛ̀n, mɔ̀gɔ̀ wɛrɛ bɛ i sàgo kɛ ù la.
3142) Ni gàdaw kɛ̀lɛ̀la, tòmugu tɔ̌ yɔrɔ nà fɔ.
3143) Ni kɔngɔ ye du tiɲɛ, à tɛ ɲɛ̀ bìlen.
3144) Ni mìsìba y'a pan à biribaga kùnna, à bɛ kɛ cɛ̌ sònsòrònni ye.
3145) Ni wòkɔ̀nɔ̀fɛnw kɛra ɲɔgɔn na, banakɔmɔgɔw bɛ bere tà k'ǔ jɔ̀.
3146) «A'ye ji tà ! A'ye fura tìgɛ ! » à bɛɛ jǔ ye min ye : tasuma kà sà.
3147) Cɛ̌ dɔ bɛ cɛ̌ dɔ bìn, ǹka à dùgùmàsɛrɛkɛ t'i to.
3148) Fɛlɛba kùnkan sumalen tɛ à tiɲɛlen ye.
3149) Fàlìkɛlɛ kɔdònnen tɛ à bannen ye.
3150) Fɔli bìlàbali, dɔ̀nkɛ̀bali bɛ bìla à la.
3151) Kɛ̀lɛ kɔ ye nimisa ye.
3152) Kɛ̀lɛ ma mɔ̀gɔ to i diyadu la.
3153) Màndèka kà kɛ̀lɛ ban kà siramugu to à da, ò tɛ kɛ̀lɛ bankan ye.
3154) «N denkɛ, sabali ! N'o tɛ, n bɛ i ka dàga kòyɔrɔ jà».
3155) «N ka jùru bɛ bàma na» - «Aw bɛ dankan kelen na».
3156) «N sèn tɛ wùlùkɛlɛ la», à nàkoɲuman ko dòn.
3157) «Ne jo bɛ bǐ kɛ̀lɛ la. N jo bɛ sini kɛ̀lɛ la» – «Kɛ̀lɛ̀tìgɛ̀bàlìya ka fìsa à ye».
3158) Ni mìnɛ̀nkòlònjuguw ma bìn, à sogolonko tɛ ɲɛ̀.
3159) N'i ye bolokurukan mɛn jòbàgàtɔ bon na, den fǎ kɛlen fìla ye.
3160) N'i ye kiri min ye mìsìkùnko la, à dadùgùla nɔ̀fɛ̀ko dòn.
3161) N'i ye mànkan cayalen ye bàkun mɔ̀len da fɛ̀, nɛ̌ nɔ̀fɛ̀ko tɛ wa ?
3162) ɲugu-ɲugu bɛ ɲaga-ɲaga lawuli.
3163) Sènpɛrɛn dǎn ye sěn sàbara ye, n'o tɛ, à bɛ kɛ joli ye.
3164) Kogoninkurun ka ɲì mɔ̀gɔ ni i sìgìɲɔgɔn cɛ ni kumakan kùnkurun ye.
3165) Bàgàmàkɛlɛ tìgɛ̀baga ma jo ɲini.
3166) Bagantigi jo tɛ sɛ̀nɛ̀kɛ̀la fɛ̀.
3167) Dùgu barikatigi mà tɛ diya ni bɔ-kà-bìndon ma se.
3168) Dunan sǔ filɛ, à jàtigi sǔ filɛ, kɔrɔfɔ banna.
3169) Kɛ̀lɛ ni à tigɛ̀baga fara man di diya la.
3170) Mɔ̀gɔw bɛ yɔrɔ o yɔrɔ, dùgùmɛnɛ tɛ ban yèn.
3171) Ni sɛgɛlen ye sɛgɛlen den tà, dùgu lamini dabɔra.
3172) N'i y'a mɛn ko : «Fòrònto ka farin», à cɔnkɔnna à bɛ̀rɛ̀màji dè la.
3173) N'i ye kalabaanci sǔ ye nànkaraba kùn, à to à bolo, à b'a bìlàyɔrɔ dɔn.
3174) ɲɛbilensama ɲɛkoji, kɛ̀lɛ̀kɔ̀rɔ̀sa àni kura dabɔ.
3175) Sìgi-j-kàn tɛ syɛ̀kɛlɛ ban.
3176) Syɛ̀ninw ɲɔgɔnyeyɔrɔ dàn tɛ kòlònkɔ̀rɔ̀la ye.
3177) Kilisi ni daji dè bɛ barika dòn tàfòkuru la.
3178) Mɔ̀gɔ bɛ nkàlon tìgɛ kà furu ɲɛ̀, mɔ̀gɔ̀ tɛ nkàlon tìgɛ kà furu tiɲɛ.
3179) Mɔ̀gɔ̀ tɛ i to jiri la kà jiri sɔ̀rɔ, ǹka mɔ̀gɔ bɛ i to mɔ̀gɔ la kà mɔ̀gɔ sɔ̀rɔ.
3180) ɲɛ bɛ ɲɛ jìra, ǹka ɲɛ tɛ ɲɛ fara.
3181) Mɔ̀gɔ ka kan kà kɛ dàga ye kà dòn tasuma ni ji cɛ.
3182) N'i tɛ ɲɛ̀lì kɛ, i tɛ wele tiɲɛni jù la.
3183) N'i y'a mɛn sòonàdònna da ko : «N ta kɛlen màlo ye», i y'i kàli kà taa.
3184) «N filan tɛ dùgu min na, n tɛ sìgi yèn».
3185) N'i ye koro kɛlen ye kà mùso sɔ̀rɔ, à koroɲɔgɔn dɔ dòn.
3186) N'i ye mùsòkɔ̀rɔ̀ba tɛgɛrɛ girinnen ye, à y'a sɔ̀rɔ : cɛ̀kɔ̀rɔ̀bà ɲuman bɔlen dɔ̌n na.
3187) Ntòmòkɔrɔ, wɔ̀lɔ̀kɔrɔ, wɔ̀lɔ̀fàgàbàgàkɔrɔ, ù ye taamaɲɔgɔn ye.
3188) Wɔ̀lɔ̀kɔrɔ, wɔ̀lɔ̀fàgàbàgàkɔrɔ, ù ye taamaɲɔgɔn ye.
3189) Sàɲɔ̀kòji ni keningekoji tɛ ɲɔgɔn tà.
3190) Subaga jàtigi ni mɔ̀gɔ̀ gansan man kan.
3191) Sumusokɔrɔ cɛ̌ ni cɛ̌ tɔ̌w tɛ kelen ye.
3192) Tòtɔ ni kɔngɔtɔ tɛ dàncɛ̀bɔ̀ɲɔgɔn ye.
3193) Tugubaganci ni fìlìbàgànci ye jɛ̀ɲɔgɔnman ye.
3194) N'i ye fɛn min ye taama na suruku nɔ̌ fɛ̀ su fɛ̀, n'à ɲɔ̀gɔn tɛ, à den dòn.
3195) Jɛ̌ n'a kɛɲɔgɔn bɛ bwa dun.
3196) «Nà an ka jɛ̀» kɔrɔ ye «Nà an kà kɛ̀lɛ».
3197) Jɛ̌ o jɛ̌, faradon bɛ à la.
3198) Ni kiliden y'a fɔ ko à ni bòfiɲɛ tɛ kun, fɔ ni à ye à dànmàkulusi kala à yɛ̀rɛ̀ ye.
3199) ɲiw ni nɛ̌ bɛ kɛ̀lɛ.
3200) ɲɔgɔnbadun bɛ suya diya.
3201) Warabìlen tɛ se kà kungo tɔ̀nɔ̀màda, kungo yɛ̀rɛ tɛ se kà warabìlen tɔ̀nɔ̀màda.
3202) Bìlà-kojugu tɛ̀nɛ ye à bɔɲɔɔnko ye.
3203) Jùla fìlà tɛ jìgin bùlòn kelen kɔnɔ.
3204) Min bɛ kɛ̀lɛ kɔnɔ, ò bɛ foni kɔnɔ.
3205) Kuna ye bànàjùgùba ye, à b'i bɔ fòròbàdàbàta la.
3206) Mɔ̀gɔ̀làbɔ̀la, i ɲɛ bɛ waliden na.
3207) San bìnna ntòri ɲɛ na, hali à toni kelen ma bìn à da.
3208) Den kɔsa mǎ ka di, i bɔ'n bɛ fɔlɔw wololi la.
3209) Den màdiya, à b'a tɔ̀lɔ, ǹka à t'a mɛn sǐ la.
3210) Dunan tɛ jìgin tomon na.
3211) Mɔ̀gɔ ni i sìso tɛ taama.
3212) Bala o, dùnu o, ò kan ka di dunan tulo la, ǹka kòlònkala kan ka di ò bɛɛ ye.
3213) Ni dunan jìgìnna i ka du la, n'i ma à bìsìmila ni ji ye, n'a ko ɲɛgɛnɛ b'a la, i b'a dɔn à bɛ ji mìn.
3214) Dunan basaye, à ka fìsa ntòrìye ye.
3215) Jàtìgìla syɛ̌ k'i dɔn ka fìsa wùlu k'i dɔn ye.
3216) Ni syɛ̌ bàrìla dunan mà, ò ka fìsa wowo ye.
3217) Dunan bìsìmìlàbali tɛ i dǎntìgɛ.
3218) Dunan dàntìgɛ̀bali ye sure ye.
3219) Dunan falen bɛ kilisi fɔ à jàtigi ye.
3220) Dunan mìnɛ̀ko b'a se kà don dɔ ye.
3221) Dunan welelen tɛ fa tǒ la.
3222) Dunanjugu tɛ fàlen, ǹka jàtìgìjugu bɛ fàlen.
3223) Dunan-jugu tɔgɔ bɛ gǎ kɔrɔ, jàtìgì-jugu tɔgɔ bɛ sira kàn.
3224) Fɛn tɛ fàtɔ bolo, ǹka à ka dunan tɛ bùgɔ.
3225) Jèli jàtigi n'a jàtigɛ tɛ kelen ye.
3226) Mɔ̀gɔ bɛ fɛn bɛɛ dun kà dunan to, fɔ kɔ̀lɔ̀sìli.
3227) Mɔ̀gɔ b'i ka syɛ̀dunan mìnɛ kà à bìla kulukulu kɔnɔ walisa à kà kisi jàkùmàwaraw tɔɔrɔ mà.
3228) Mɔ̀gɔ̀làdon bɛ mɔ̀gɔ kɛ mɔ̀gɔ ta ye.
3229) Sìgi-n-kɔrɔ, tɔgɔtiɲɛ tɛ.
3230) Taamana ladiyayɔrɔ ye fɛn o fɛn ye, ò ye kùnbɛ̀nni koɲuman ye.
3231) Tòn-n-kàn ka di, ǹka bɔ-n-kàn b'a diya.
3232) «Ne nàna bɔ i ye», ò dunan fànà man go.
3233) Ni dunan jìgìnna i kàn, i bɛ dumuni ni sìyɔrɔ d'a mà, ǹka ni à tɛ̀mɛ̀ntɔ tɛ fɔ à sìgìtɔ dòn, i kàna à bìla mɔ̀gɔ nɔ̀ fɛ̀, à yɛ̀rɛ bɛ à sɔ̀nɲɔ̀gɔ̀ntigi ɲini.
3234) Sontan tɛ sɔ̀gɔ̀màdɔnkili da.
3235) Dunan bɛ ko bɛɛ kɛ, ǹka à tɛ ŋunu da.
3236) Basa bɛ du dɔ kɔnɔ, à ka tìgɛ-kà-jan du tɛ.
3237) Dunan mɛn o mɛn, don dɔ sɔ̀gɔ̀màfana nà dun i kɔ.
3238) N'i ye dunan n'a tenbaraba nàtɔ ye, i n'a tɔ̀nbàràba taatɔ ye.
3239) Dunan ye ngomi ye.
3240) Ngɔ̌n bɛ fo, n'o tɛ, kùlù tɛ bɔ à nɔ̌ na.
3241) Taa-kà-sègin bɛ gɔ̌nw mà, n'o tɛ, kùlu b'a nɔ̌ na.
3242) N'i y'a mɛn dunankɛ da la : «Ne ka kùlùsi tɛ to mànàmànàko ìn na», jàtigi y'a bìla yɔrɔ min, e ma to yèn.
3243) N'i ye dunan ye k'à jàtigi bùgɔ, à taatuma selen dòn.
3244) Sɔ̀nbila ka fìsa jàtìgìyàyɛlɛma ye.
3245) Tìlen-dùgu-la man gɛ̀lɛn, ǹka màgòɲɛ̀bàlìya dè ka gɛ̀lɛn.
3246) Bɛɛ ka ɲì i fàso la.
3247) Dùgu ka di, i badu kà diya.
3248) Fa-den-na ko : mɔ̀den.
3249) Jɛgɛ bɔra Ncì ka jɔ̌ la, à dònna Nsàn ka jɔ̌ la, à bɛɛ ye jɔ̀ kelen ye.
3250) Woloyɔrɔ mɔ̀yɔrɔ bɛ dànbe dafa.
3251) Taama diya ye sègìn-n-kɔ ye.
3252) Fàso bɛ tɔ̀nɔ̀màda, ǹka à tɛ fèere.
3253) I fǎ yɛ̀lɛ̀nna jiri min balan, hali n'i ma se kà yɛ̀lɛn ò balan, i k'i jɔ̀ k'i kǔn jan à fɛ̀.
3254) I fǎ yɛ̀lɛ̀nna jiri min balan, hali n'i ma se kà yɛ̀lɛn ò balan, i kà i bolo da à jǔ la.
3255) I fǎ yɛ̀lɛ̀nna jiri min balan, hali n'i ma se ò balan, i k'i sìgi à suma na.
3256) I fǎ yɛ̀lɛ̀nna jiri min balan, hali n'i ma se ò balan, i k'à lamini-mini.
3257) Kàrìsa ye sèbe ye, à suma tɛ da à kɔrɔmɔgɔw kàn, fɔ fananfɛmɔgɔw.
3258) K'i cɛ̀ i fàsiya la, jɔ̌n-fà-la dòn.
3259) Ni mɔ̀gɔ bɛɛnkɛ ma mùso di i mà, i bɛɛnkɛ tɛ tugunni, i ba balimakɛ dòn.
3260) N'i ye kɔ̀mɔ̀ci fìsàya mɔ̀gɔ̀ci ye, i jùrùmànìntigi nà tɛ̀mɛ kɔ̀mɔ̀naw na.
3261) N'i ye kɔ̀rɛ̀ko fìsàya màgo ye, i jùrùdèntigi nà tɛ̀mɛ kɔ̀rɛ̀denw na.
3262) Ni balima dɔ bolo dɛsɛra, dɔ b'a kùntugu.
3263) Mɔ̀gɔ b'i ɲɛtugu i badenw na tìle fɛ̀, waati ka jàn, su fɛ̀, i bɛ kàla mana k'ù ɲini.
3264) Mɔ̀gɔ̀ tɛ bàn i ɲɛ kòli mà k'a cìlen dòn.
3265) Mɔ̀gɔ ɲì fɔlɔw, mɔ̀gɔ ɲì sɛbɛw, ò y'a bangebagaw n'a balimaw ye. N'a ma òlu jàte, mɔ̀gɔ wɛrɛw nà tìgɛ à la.
3266) Nàmàya jùru bɛ kèlèkele, ǹka à tɛ tigɛ.
3267) Ncǐ fòro wo, Nsǎn fòro wo, à bɛɛ fòrò kelen.
3268) Ni fàsòjɔ̀kuma nàna, bɛɛ kà i kɔnɔta fɔ .
3269) Ni jele ye jiri tìgɛ, à kàla bɛ à kɔrɔfɔ.
3270) Ni nàmàjugu bɔra dɔ̌n fɛ̀, kàsì t'i mà, yɛlɛ t'i mà.
3271) Suruku kelen bɛ suruku bɛɛ tɔgɔ tiɲɛ.
3272) Tìgàtòlì kelen bɛ da fa tìgàgoya la.
3273) Ni sùdònna ye sègi lankolon tà kà taa sùdònyɔrɔ, hɛra tɛ à ka so.
3274) Sàngàfòla sègìtigi, i nà dàntìgɛ̀ko fìla kɛ.
3275) Wùlu ka fìsa nàmàjugu ye.
3276) Sàma sěn bɛ kari kungo, à bɛ tùgu kungo.
3277) Suruku sěn bɛ kari kungo la k'à tùgu, bàtigi tɛ fɛn dɔn à la.
3278) N'i ye Ngòlo sɛ̀ɛnsɛ̀ɛntɔ ye, à bɛ Ngòlòbugu sɛgɛrɛ.
3279) Taa yɔrɔjan, à tɛ mɔ̀gɔ fìli i fàso bùlòndàyɛrɛwolo mà.
3280) Kɔ̀nɔ dùgu tɛ san ye.
3281) Fàso tɛ jìra den na, n'a m'a dɔn.
3282) Tǒ dùndùgùma ka fìsa fòròbàto ye.
3283) Mɔ̀gɔ̀ tɛ mɔ̀gɔ dɔn n'i ma se à ka so.
3284) Bɛɛ b'a dɔn ko basa fǎ ye koro ye.
3285) Den ɲuman bɛ dɔn à ba bàra la.
3286) Ni wùlu tɛnà dànfin wolo, à dǎn ye kàbàtigɛ ye.
3287) N'i ye bàmùsòkɔrɔ ye bili san fɛ̀, ò b'a sɔ̀rɔ dengeren bɛ taaran na.
3288) ɲùmàn tɛ wùlu denw na.
3289) Bǎ tɔgɔ tɛ bɔ à wòlo la.
3290) Bàma denw bɛɛ tɛ kɛ bàma ye, dɔw bɛ kɛ kaana ye.
3291) Den dɔw bɛ fǎ bɔ, dɔw bɛ yɛ̀rɛtɔgɔ da.
3292) Birifini bɛ mɔ̀gɔ̀ caman fɛ̀, à tɛ nɛnɛ bɔ i la.
3293) Bùlònkɔ̀nɔ̀si tɛ se kà fǎ ni den kɛ filan ye.
3294) Mɔ̀gɔ bɛ se kà den wolo, ǹka à tɛ se k'a yɛ̀rɛ wolo.
3295) Den bɔra yɔrɔ min, nùgu bɛ yèn.
3296) Syɛ̀ba tɛ̀nɛ̀ tɛ bubaga ye.
3297) Mɔ̀gɔ̀ tɛ sugunɛ kɛ bàma kà bɔ ò la kà i mìnɛ.
3298) Den ye nukɔnɔsi ye, n'i y'a bɔ̀, i ɲɛji bɛ bɔ.
3299) Den tɛ sàn.
3300) Denwolo ka fìsa jɔ̀nsan ye.
3301) Hɔrɔn bɛ ku bɔ, sabu, n'i ye denjugu wolo, i ye ku bɔ, ni à fakura jàmàna fàn o fàn, i tɔgɔ bɛ yèn.
3302) «Ku tɛ bànànnin na» à turubaga kan dòn.
3303) Mɔ̀gɔ balimamusoden, i den dòn, ǹka i ɲɛnajɛden tɛ.
3304) Mɔ̀gɔ̀ tɛ den wolo k'à fìsàya i yɛ̀rɛ ye.
3305) Mɔ̀gɔ woloden bɛ mɔ̀gɔ kɛ mɔ̀gɔ ye.
3306) Ni mɔ̀gɔ fǎ ni i ba sàra, dògòtu banna.
3307) N'i wolola, i bɛ nèni, i bɛ kɔrɔfɔ.
3308) N'i ye i fǎ nɛgɛn ko i ye mùso furu, i ma i fǎ nɛgɛn, i ye i yɛ̀rɛ nɛgɛn.
3309) N'i y'i ka wùlùjugu fàga, dɔ ta nà i cin.
3310) Waliden tɛ kɛ mɔ̀gɔ̀-wɛ̀rɛ̀-den ye.
3311) Waraba kùnmàfalen ye à den ye.
3312) Sanji bɛ tìgɛ k'a kɔ to ngomi ye.
3313) Wolofa dè ye ɲɔ̀to ye, ò tɛ dun kà ban.
3314) Bamananmuso ka denwolo, ò tɛ se kà kɛ bòkùrùnsama ye.
3315) Bàmùsòkɔrɔ tɛ taa ntɔmɔlɔn (duman) na à den kɔ.
3316) Bɛɛ bɛ i ba bolo.
3317) Ni mùso dànna à cɛ̌ la, diɲɛ bɛ dàn ò den na.
3318) Mùso gàdùmàndònna den tɛ bìn.
3319) Ni mùso màlòyàra à cɛ̌ mà, diɲɛ bɛ màlo à den mà.
3320) Ni mɔ̀gɔ ba y'i surɔfana, fɔ k'i sà, i tɛ kɔngɔ.
3321) Ni mɔ̀gɔ ba bɛ gàbugu kɔrɔ, kɔngɔ t'i tɔɔrɔ.
3322) Ni mɔ̀gɔ ba y'i sùtara, fɔ k'i sà, i tɛ wàyìban.
3323) Cɛ̌ den ka ca mùso den ye.
3324) Cɛ̀lànkolon dɔw ko : «Mùso tɛ fɛn ye», k'u ma miiri ǔ sɔ̀rɔ̀cogo la.
3325) Den lanaanina kan diyara cogo o cogo, à tɛ se kà den nɔ̀nàda wolo.
3326) Den nàanì tɛ npògòtigi kɛ denbatigi ye.
3327) Denminɛden kɔnɔna diyara cogo o cogo, i tɛ den mǎdòn i la kà tɛ̀mɛ à ba kàn.
3328) Denwolo fàkɔ bɛ, à ba kɔ tɛ dɛ !
3329) Hali ni mɔ̀gɔ ba kɛra fàli ye, i ka e ka dòni tà i kǔn na k'à to yèn.
3330) Hali ni mɔ̀gɔ ba kɛra fàli ye, i ka tɛrɛfɛ kàna da à la.
3331) Hali n'i bangeba kɛra sǎ ye, i k'a meleke i kǔn na.
3332) «Ko tɛ den na», ò tɛ ba hinɛ dɛ !
3333) Mìsìmùsòpasan den tɛ kɛ foyi ye ntɛ̀mɛ kɔ, bolokuru ɲɛ kelen, à bɛ sɔ̀n.
3334) Mɔ̀gɔ jugu tɛ i ba sìna ye, ǹka n'a ni i ba kɛ̀lɛ̀la, i sàgo tɛ à k'i ba bìn.
3335) Mɔ̀gɔ̀ tɛ i bakɔrɔnin sɔ̀rɔ k'à gòsi, ǹka n'a ko : dɛn bɛ à kɔ la, i b'a wàlon.
3336) Mùsow tɔgɔ ye «n balakaw» ye.
3337) «N bɛ taa n ba labɛ̀n kà nà n fɛ̀», i yɛ̀rɛ bɛ i diya.
3338) Ni cɛ̀làsigi diyara mùso kùngana la, à bɛ taa à bakɔrɔ nɔ̌ fɛ̀ .
3339) Ni syɛ̌ tɔrɔla, à denw b'a kɔ, ni tɔnkɔnɔ tɔrɔla, à denw b'a ɲɛ.
3340) Ni wòlòsabara tìgɛ̀li kɛra wùlùba ni à denw ɲɛ na, somɔgɔw sàmà tɛ o la.
3341) N'i ye syɛ̀danga balannen ye syɛ̀kɔ̀rɔ̀kili mà, à ta kelen b'a la.
3342) Syɛ̌ bɛ fɛnnin dɔ yɛgɛyɛgɛ kà bìla kɔ fɛ̀ ko : «Ò man ɲì».
3343) Syɛ̀ba bɛ dɔ̌n na, à hakili bɛ à denw na.
3344) Syɛ̀ba tɛ fɛnjugu yɛgɛyɛgɛ k'à bìla à denw kɔrɔ.
3345) Syɛ̀mùsòkɔrɔ tɛ se kà fɛn fàgàbali fìli à denw kɔrɔ.
3346) Woloba dè ye sàfunɛ ye : ò tɛ kànga kà ban.
3347) Woloba ye baji ye à den bolo min tɛ jà.
3348) Woloden ye dùngàre ye, ò tɛ filɛ kà ban.
3349) Den fìlìsununkun tɛ.
3350) Mɔ̀gɔ bɛ se kà mɔ̀gɔ bɛɛ fìli, ǹka i tɛ se kà e kɔlɛ fìli.
3351) N'i wolola sǎ la, i b'a sìri i cɛ la.
3352) N'i ye dakabanaden wolo, à bɛ dakabanafɛn k'i la.
3353) Fǎ bɛ sì à ɲɛ na, den bɛ sùnɔgɔ.
3354) Ni cɛ̌ wasora n'a dànbe ye, ò y'a sɔ̀rɔ à ma du kɛ.
3355) Bàkɔrɔ tɛ dumuni kɛ iko jàga.
3356) Sani mɔ̀gɔ min kà caman wolo, i kà den barikama wolo.
3357) Mɔ̀gɔ̀ tɛ barika tɔ̀mɔ bɔlɔn na.
3358) Barika tɛ sànfɛn ye, n'i bɛ wari bɔ kà dòn à la.
3359) Ni mɔ̀gɔ fǎ y'i danga, i tɛ foyi sɔ̀rɔ diɲɛ na, ni mɔ̀gɔ fǎ ye dùga tà i ye, n'i ye fɛn o fɛn ɲini, i b'ǒ sɔ̀rɔ.
3360) Barikabon lankolon tɛ.
3361) Denkɛnin dànbe y'a bàba ye, ǹka à kà barika ɲini, ò y'a ba ye.
3362) Sɛgɛ bɛ syɛ̀den tà, ǹka à tɛ se kà tɔnkɔnɔden tà.
3363) Cɛ̀bònyàmuso den tɛ to kɔ.
3364) «K'àn-sì-den» ni «barika-den» tɛ kelen ye.
3365) Dùgàwu bɛ dùsùkun na, à tɛ da la.
3366) N'i ko mɔ̀gɔ mà : «Ala kà i sàra ! », ni à digira à la, à ye min kɛ, ǒ dè ma ɲɛ̀.
3367) Badenkɛlɛ, à bɛ sìsi, ǹka à tɛ se kà mɛnɛ.
3368) Badenkolon ka fisa jìgìlànkolon ye.
3369) Badenya tiɲɛlen ka fìsa teriya diyalen ye.
3370) Balima dè ye fìtìnɛ ye, ò tɛ tùgu kà ban.
3371) N'i ye badenw sɔ̀rɔ dilitigɛ la, i sěn bɔ à la, ò kɔ, n'i y'i sěn dòn à la, i bɛ à badili tiɲɛ.
3372) N'i ye bònbònsi tìgɛ, gɔngɔn bɛ bɔ, ò ye fàdènya ye, ǹka ni i ye sin tìgɛ, jòli bɛ bɔ, ò ye badenya ye.
3373) ɲàmàfìlìsununkun bɛ, ǹka balimafilisununkun tɛ yèn.
3374) Sàngàfo bɔra e ni mɔ̀gɔ min cɛ, balimaya bɔra aw cɛ.
3375) Tìgànìnkuru bɛɛ ye kelen ye, ǹka minnu bɔra fàrà kelen na, ù ka kelenya ka ɲì tɔ̌w ta ye.
3376) Bànà jugu bɛ mɔ̀gɔ fàden ɲɛdòn i la.
3377) Koninncininkɛ bɛ fàdènkɛ ɲɛdòn i la.
3378) I kàna fàdènto dun.
3379) Kobakɛ bɛ mɔ̀gɔ fàden ɲɛbɔ i la.
3380) Mànde fàdènya tɛ sùnɔgɔ. ǹka badenya bɛ mànde, sinjiya bɛ mànde, bònya bɛ mànde, kàràma bɛ mànde.
3381) Sani kà siran e fàden fɛnsɔrɔlaba ɲɛ, e kà siran à lasagolaba ɲɛ.
3382) «Wuli kà bɔ i sìgìyɔrɔ la ! », fàdènkuma dòn.
3383) Tìɲɛ̀fɔ-buran ye, à tɛ buranya tiɲɛ, ǹka à bɛ bàbɔ se mɔ̀gɔ mà.
3384) Mùsòkɔ̀rɔ̀ba làfìyàlen kongòro bɛ fɛrɛ.
3385) Seli si tɛ buranmuso sùdon bɔ.
3386) Kùnsigi ka kɔ̀rɔ kɛ̀ɲɛ̀si ye.
3387) Dɔgɔnin sènkànba, i bɛ sira bìla à ka tɛ̀mɛ.
3388) Dùbàbùta ye tìɲɛ ye, «Ala mana n kɛra n dɔgɔkɛ ka mɔ̀gɔ ye ! » fasan sěn b'o la.
3389) «Bɔ n na tulon na» i n'i filanw dòn.
3390) Mɔ̀gɔ bɛ kɔ̀rɔ̀ya i fǎ ye, i bɛ kɔ̀rɔ̀ya i ba ye, ǹka i tɛ kɔ̀rɔ̀ya i kɔ̀rɔ ye.
3391) Mɔ̀gɔ bɛ i fǎ ncininnin ye, ǹka i tɛ i kɔ̀rɔ ncinin ye.
3392) N'i y'i dɔgɔnin kɛ i dàkìsɛ̀ɲìmìɲɔgɔn ye, à b'a fɔ :«N kɔ̀rɔ, an ye dàkisɛ min ɲimi ɲɔgɔn fɛ̀, an kà taa ǒ bǒ kɛ».
3393) Ni tila ma kɛ Ncǐ kùnko la, Nsàn ta tɛ ɲɛbɔ.
3394) Hali ni kɔnɔboli ye Nsǎn fàga, Ncǐ bǒ ka ca à ta ye.
3395) Kɔ̀rɔ̀mùsòtigi ta ye bànan kùncɛ̀la dǎn ye.
3396) ɲi bɛɛ ka kɔ̀rɔ tàga ye, ǹka àle dè bɛ kolobaw kari.
3397) Sanbalanɲɔ, kà à dàn ɲɔ̌ tɔ̌w kɔ, kà tila kà tɛ̀mɛ ǔ kàn.
3398) Fala ɲìnìnkàbaga b'a bìla kàsi la.
3399) Fala bɛ jɔ̀n ko min na, màkàrìtɔ t'o to.
3400) «N tɛ ɲɛ̀ n ba kɔ» - «À bɛ dɔgɔɲiniyɔrɔ».
3401) I tɛ bagan falatɔnin tìgì dɔn n'i ma à fàga.
3402) Jiri wɛrɛ ŋɔ̀mɔ tɛ se kà nɔrɔ jiri wɛrɛ la.
3403) Furu joona tɛ jàlònjalon sà.
3404) Furu kɛkun ye fɛn kà bɔ i la min ka fìsa ni i ye.
3405) Furu kɛra bònya ye, ɲàmɔ̀gɔ̀ya kɛra baasi ye.
3406) Furu ni jɔ̀nsan bɔfɛn ye ɲɔgɔn na sotaali ye.
3407) Furu tɛ dùlɔ̀kìba ye ko : mɔ̀gɔ b'a bɔ k'à dulon.
3408) Furu ye tìɲɛ ye, ǹka furufara, ne t'o la.
3409) Furu-fàlèn-furu la man ɲì.
3410) Furu, tarɔfɛn dòn, ni ji tɛ kɛ à la, à tɛ sɔ̀rɔ.
3411) Jiri min turula, àni jiri min falenna, ù tɛ kelen ye.
3412) Jirikurun bɛ mɔ̀gɔ fìla kùn, à tɛ digi ɲɔgɔn kɔ.
3413) Kamalen màgoman ɲɛ̀don ye fùràdon ye.
3414) Min ka di min ye, òlu kà di ɲɔgɔn mà yalasa dùgu nà diya.
3415) Mùrùkisɛ fìla tɛ dòn mùrùtàn kelen na.
3416) Mùsòkèlèntigi ye cɛ̀gana kɔ̀rɔ̀kɛ ye.
3417) Mùsòɲùmànfuru ye dàamu ye.
3418) «N tɛ furu» tɛ kùn ye, ǹka «N tɛ kɔri n ba kɔ fɛ̀», ò tɛ ɲɛ̀.
3419) Ni mùso kɛra sàbara ye, à jùru ye à cɛ̌ ye.
3420) N'i taara, i sìgìko dòn, n'i taara, i jɔ̀ko dòn, cɛ̀làtaa bɛ mɔ̀gɔ̀ya diya.
3421) N'i ye jirimisɛn turu, n'a bònyàna, i tɛ se k'à bɔ yèn.
3422) Furu ɲɛkalamɛnɛ ye furu jàtigi ye.
3423) Jǒkɔ̀ɔnin b'a ɲàga la, bɔnba b'a ɲàga la, ɲàgà si lankolon tɛ.
3424) Cɛ̀kɔ̀rɔ̀ba denntan, ò ye takùrun ɲɔ̀nsɔ̀nntan ye.
3425) Ni kùlùsi bɔra kùlùsi la, à tɔ̀ tɛ kɔ bìlen.
3426) Kàrisa sàra à yɛ̀rɛ ye.
3427) Kàrisa sàra bùlònda ye.
3428) Kàrisa sàra cɔ̀ɔcɔ̀ɔji kɔrɔ.
3429) Kàrisa sàra sanfin kɔrɔ.
3430) Kelen-kelen-sa tɛ bùlònda ban. Ni wolobaliya tɛ, dɔ bɛ sà, dɔ bɛ wolo.
3431) Mùso ka denkɛwolo bɛɛ tɛ tàare ye, denkɛ dɔw ye tòdùn gansan ye.
3432) Mùso nàkun ye denko ye.
3433) Sùba tɛ, kɔmɔgɔba bɛ.
3434) Furu dòni filɛ an bɛ siran min ɲɛ, ò ye busannin kujan ye.
3435) Furujugu tɛ sà, à kùnkànkuma ka ca.
3436) Furusa man ɲì, n'i ye furu sà mɔ̀gɔ o mɔ̀gɔ ye, i ye mɔ̀gɔ fàga ǒ tìgi ye.
3437) Kàrìsa, i ye fiɲɛn kannajifilen ye, ni i sìgìra fiɲɛn min kan na, i bɛ ǒ mìnɛ.
3438) N'i ye ntura jùrùkùnkùrùntigi ye i ka wɛ̀rɛ da la, i kàna à dòn i ka wɛ̀rɛ kɔnɔ n'i tɛ à jùru tìgɛ̀kun dɔn.
3439) «An baw kà yàfa an mà : ɲùman tɛ mùso la».
3440) Cɛ̌ fìla ka teriya diyara cogo o cogo, ò dumuni duman ye tìga jènìnen ye.
3441) Cɛ̌ waraba, mùso waraba, ò denw bɛ kɛ jàkuma ye.
3442) Kùlùsi fìla den tɛ kɛ foyi ye ntòri kɔ, n'i y'a bisi, à bɛ ɲɛgɛnɛ kɛ.
3443) Den t'i fɛ̀, n'i ye den ladòn, ǒ nà kɛ i den ye.
3444) Den tɔgɔ bɛ kònan kɔnɔ, à tɛ se k'ò da.
3445) Denkɛnin kùnkòlòba ka fìsa bùlònda lankolon ye.
3446) Jòbàgàtɔ fòkun ye denko ye.
3447) Mùso bɛ furu mɔnɛ na, ǹka den tɛ wolo mɔnɛ na.
3448) «Ni den tɛ i bolo, mùsònìn sarama, ni den tɛ i bolo, cɛ̀ tɛ i ka waleɲuman dɔn».
3449) Wolo tɛ kɔ̀nànya sà.
3450) Mùso kùnsìgìntan dè ye kàmi ye.
3451) Mùso màsiri ye woloden ye.
3452) Mùso ɲùman ye denbatigi dè ye.
3453) Mùso, n'i tilara i cɛ̀ fɔlɔ la, à bɛ nà ni cɛ̀ wɛrɛ cɛ̀ɛlɛ̀li ye.
3454) Furu bɛ mùso kɛ jɔ̌n ye, denwolo bɛ mùso kɛ jɔ̌n ye.
3455) Min ka di sònsànnin ye, à b'o k'a mùso la.
3456) Mùso hakili dǎn ye à sinw ye.
3457) Mùsò kɔnɔma, n'i y'a kɛtɔ ye kà nsàbànnege mìnɛ, sàmìyɛ sùrùnyàtɔ dòn.
3458) Mùsò tɛ fɛn ye, ǹka à tɛ e min fɛ̀, i fana tɛ fɛn ye.
3459) Mùsòya kòra, ǹka à ma jɛ.
3460) Cèlèya ye tìɲɛ ye, ǹka «N tɛ n sìnàmuso kɔnɔma ye», ò ye nkàlon ye.
3461) Fàden man di fàden ye : sìna man di sìna ye.
3462) N'i ko sìnàma dɔ kà taa sìnàma dɔ fèere, hali ni à ma sàn, à b'a dòn jùru la.
3463) N'i ko : i b'i kǔn digi i sìnàmuso kùndìgìcogo la, ni digibagako m'a tiɲɛ, kùnsìgìko b'a tiɲɛ.
3464) Sìnàmùsòma fìla ka teriya bɛ mɛn, ǹka à tɛ laban.
3465) Ni ko bònyàna, kà ɲɛmɔgɔya tà k'à di mùso mà, cɛ̌w bɛ jɔ̀n ǔ yɛ̀rɛ la.
3466) Ni mùso ɲɛgɛnɛ ye dìngɛn sěn, cɛ̌ ta bɛ kɔ̀lɔn sɔ̀gɔ.
3467) Ni ntòri y'i sàgon mùsòɲɛgɛnɛ la, bàma ka kan kà mɔ̀gɔ mìnɛ kamalenkɔrɔ ɲɛgɛnɛ la.
3468) Ni mùso ye jugunin kùnu, kamalenkɔrɔ ka kan kà sà bàlàwòda la.
3469) Mùso k'i yɛ̀rɛ kɛ sanu ye, k'à cɛ̌ kɛ nɛ̀gɛ̀fin ye, à cɛ̌ tɛ se k'ǒ mùɲu, mɔ̀gɔ̀ tɛ furu dòn ò kamà.
3470) Mùso ye jifilen ye, n'i y'a sìgi fiɲɛ o fiɲɛ kan na, à ka ɲì ò la.
3471) Cɛ̌ bɛɛ bɛ mùso kan mɛn, dɔ ta dè ka jugu dɔ ta ye.
3472) N'i y'a mɛn : «Nǐn cɛ̌ tɛ mùsòkan mɛn», à ni mùso dè tɛ sì.
3473) Ni tùlùkala sìra ni min ye, ni dùgu jɛra, bòonsi bɛ wuli ni ò ye.
3474) Mùsòjɔnya ka fìsa cɛ̀gànàya ye.
3475) Cɛ̌ ye sàfunɛ ye : kàngàkò kelen.
3476) Cɛ̀ya ye gùndo ye, mùsòya ye gùndo ye.
3477) Dɔ̀lɔ, ò ye mùso ye, à cɛ̌ ye à jùru ye.
3478) Hali ni i tɔ̌ ye i mùso ye i kɔ, i b'a fɔ : «N tɔ̌ bɛ n kɔ».
3479) Sàgòkɛ̀la fìla ta ye ɲɔgɔn ye.
3480) Sàgòkɛ̀la fìla tɛ gɛ̀rɛ̀ntɛ.
3481) Mùso tilennen ye wɔ̀lɔ̀sɔ ye ; ni i ko i b'a tilen kà tɛ̀mɛ ǒ kàn, à bɛ kari.
3482) Ala ye mùso da jànfa kamà.
3483) Mùsòya man jugu, cɛ̀ya man jugu, hakilintanya dè ka jugu.
3484) Ni cɛ̌ ye mùso bònya, à k'a dɔn ko à ye mùso dè ye, n'o tɛ, n'a ye cɛ̀yàminɛn tà, bìlakòro dɔ b'a bùgɔ.
3485) Ni mùso y'i bìla cɛ̀yàjɔyɔrɔ la, bɛɛ tìgɛ̀len denmisɛnnin min na, ò bɛnà à gòsi.
3486) Ni ɲɔ̌ ɲɛ̀na, à bɛ fereke.
3487) Mɔ̀gɔ ɲùmànkɛ̀baga tɛ kɛ i mà jugu ye.
3488) Mɔ̀gɔ bɛ mɔ̀gɔ dɔ jɛ̀ mùrùnin dɔ la, i b'a n'a tǎn di dɔ mà.
3489) Mɔ̀gɔ sàba diya o diya, kelen b'a ɲɛ fɛ̀.
3490) Mɔ̀gɔ sàba ka teriya, dɔ b'a kǔn fɛ̀.
3491) Dèli bɛ ɲinɛ fyɛ jàkuma na.
3492) Dèlìna bɛ jàkuma fyɛ wùlu la.
3493) I teri fǎ, ò ye i fǎ ye.
3494) I terikɔrɔ kùnkolo jìra i terikura la.
3495) Kà tɛ̀mɛ da kàn ka da sɛgɛrɛ, e daɲinina tɛ, e mɔ̀gɔ̀ɲìnìna dòn.
3496) Sèn kelen tɛ sira bɔ.
3497) Sèn kelen tɛ sira jɛ.
3498) Sèn kelen tɛ sira bù.
3499) Taa-n-bara bɛ taa-n-bara ko dɔn.
3500) Jɛ̌ lasamabali tɛ jɛ̌ diya dɔn.
3501) Ni bàna y'i sɔ̀rɔ, i b'i ɲǐ n'i jugu bɔ ɲɔgɔn na.
3502) Kɔnɔfɔ-ɲɔgɔn-ye bɛ teriya diya.
3503) Mìnko kɛ̀mɛ ni mùgan bɛ dunan ni jàtigi cɛ.
3504) Mɔ̀gɔ bɛ kolo bɔ i dɔnwulu nɛ̌ kɔrɔ.
3505) Mɔ̀gɔ min bɛ nà i ka so, ò ka fìsa i ye.
3506) Mɔ̀gɔ min b'a fɔ i diminen ye : «Sabali ! », ni ò ma kɛ i ɲǐ dɔ ye, i jugu tɛ.
3507) N'i bɛ kojugu kɛ, e bɛ mɔ̀gɔ o mɔ̀gɔ filɛ e jugu ye, n'o ka kuma ka go e ye, ò bɛɛ ye i ɲǐ ye.
3508) N'i teri ma se kà tìɲɛ fɔ i ye, «I jugu sàra» ǒ k'à fɔ i ye.
3509) «An k'à dun, à si kàna fɔ ! », à bɛ dɔ tɛ̀nɛ kàn.
3510) N'i y'i ɲǐ dan, i jugu bɛ caya.
3511) Diya-ɲɔgɔn-na bɛ nà ni binaakɛ wele ye.
3512) Mɔ̀gɔ bɛ bàro dɔ la, ɲɛnafin bɛ i la.
3513) «N teri kɔrɔ kùncìfaranin filɛ ! », ò bɛ teri kura sɔ̀mi.
3514) N'i ye i teri ka dùlɔ̀ki ye i jugu kan na, aw sera fara ye.
3515) N'i ye i terikɔrɔ kùnkolo ye i terikura bolo, teriya dabilatuma sera.
3516) Teriya ni terun-n-kàn tɛ kelen ye.
3517) «N teri ni n tereke tɛ kelen ye».
3518) «N teri tɛ mɔ̀gɔ ye» - «I farala à la joona».
3519) N'i teri ye nùgùma ye, n'a y'i wele dumuni na, n'i b'a fɛ̀ à ka teriya kà taa ɲɛ, à fɔ : «I fara».
3520) N'i ye diji mìn mɔ̀gɔ min fɛ̀, i ka kan kà jalaji mìn ǒ fɛ̀ fana.
3521) ɲɛ ka jùru bɛ à dɔnbaga la.
3522) Diyaɲɔgɔnye dè b'a to an bɛ an bolo da ɲɔgɔn kan na, n'o tɛ, an si kelen taamatɔ tɛ bìn.
3523) Badenya caman farala, mɔ̀gɔ̀ ma se kà nadaga ni tòdaga ka badenya fara.
3524) Mɔ̀gɔ̀ tɛ mɔ̀gɔ̀ wɛrɛ fìsàya i teri ye, ǹka i t'i teri fìsàya i yɛ̀rɛ ye dɛ !.
3525) N'i ye kàmìden ye syɛ̀ba nɔ̌ fɛ̀, syɛ̀ba y'a dɔn ko à den tɛ, kàmìden y'a dɔn ko à ba tɛ.
3526) Teri ɲuman ka fìsa badenkolon ye.
3527) «Mǔn dè bɛ dùgùba sìgi diya ? » - «Ni kan dɔ fununa i kɔrɔ, kan dɔ bɛ yɛlɛ i fɛ̀».
3528) «Nìn ye n teri ye, nìn ye n teri ye», ò bɛ teribulon fa.
3529) Bòlì-ɲɔgɔn-fɛ̀ bɛ wùlu tulon diya.
3530) Fìnìtigi kànu diya ye sangali ye.
3531) Mɔ̀gɔ kɛkun ye k'i teri kɛ dùnùfɔ̀la ye, n'i bɔtuma sera kà dòn dɔ̌n na, à dùnùfɔ̀cogo ni tɔ̌w ta kàna kɛ kelen ye.
3532) Kunatɔ-fɛ̀-teriya kǔn ye bolokɔninanɛgɛ ko ye.
3533) Kunatɔ-fɛ-teriyakun ye, n'a ye bolo-la-nɛgɛ tɔmɔ, à k'a d'i ma, ǹka ni min ko, ò b'a ta dòn à kan-na-juru la, i bɛ fara à la.
3534) N'i ye i teri kɛ fiyen ye, n'a ye dùngàre tɔ̀mɔ, à n'o d'i mà.
3535) Mɔ̀gɔ terikɛ caman ka fìsa i jugu caman ye.
3536) ɲɛji bɛ bɔ tɔ̀nɔ kosɔ̀n.
3537) I teri bɛ sà don min, i bɛ à jɔ̀yɔrɔ ye.
3538) Diya ma ko min ɲɛ̀, kɛ̀lɛ t'o ɲɛ̀.
3539) Ni kɔlɔfasa sùsùdon kɛra i mùsòkɔrɔ ɲinidon ye, kùn tɛ ò la.
3540) Sani i kà ye sògòɲɛ̀nàbɔ̀la kùntìlènna la, i kà ye à hakili la.
3541) N'i ye bòso kɛ i teri ye, don ka jàn, à bɛ dòn ni jɔ̌ jima dɔ ye i kàn.
3542) N'i ye i teri kɛ bìlakòro ye, à ni basasu bɛ dòn i kàn.
3543) N'i ye dɔ ta nɔgɔlennin ye i ka so, à bɛ i ta jɛlennin dɛ̌ nɔ̌ fɛ̀.
3544) Mɔ̀gɔ terikɛ sàdon, i tɛ sà à fɛ̀, ǹka à màlòdon, i bɛ màlo.
3545) Sɔnburuninfyɛla, n'a ko : «Dèli fara man di», sɔnkɛ jɛ̀nna à biɲɛ fìla kɔ.
3546) Mɔ̀gɔ b'i teri sɔ̌n bɛɛ tà, fɔ à ka cɛ̀ɲɛ.
3547) Ni i yaalaɲɔgɔn kɛra yaalaɲɔgɔnjugu ye, i cogo bɛ yɛ̀lɛ̀ma.
3548) Jɛgɛ kelen ntùmu bɛ tɔ̌w bɛɛ tiɲɛ.
3549) Mɔ̀gɔ jugu tɛ i teri ye.
3550) Mɔ̀gɔ̀ tɛ to i jugu kùnko la.
3551) Sèn tɛ taa jugu ka so.
3552) «Suruku jǔ fununa» - 'Bǎ ka mùn b'o la ? '
3553) «Taa n bara, n kà taa i bara ! », warabìlen ni wùlu ka diya tɛ ò bɔ.
3554) Tìnbà tɛ taa bàla sànga fò.
3555) Wùlu ni warabìlen ta ye ɲɛbilen bɔ ye.
3556) I bɛ mɔ̀gɔ o mɔ̀gɔ filɛ i ɲǐ ye, n'o ka kuma ka di i ye, ù bɛɛ ye i jugu ye.
3557) ɲǐ dɔnbaliya man ɲì, jugu dɔnbaliya man ɲì.
3558) Kàrìsa kɛra fàjùgùden ye.
3559) Sɔ̀sɔ̀li bɛ dɔ bɔ diyanye la.
3560) Kɛ̀lɛ kɔ diya ka di.
3561) N'i y'a mɛn : «N tìgɛ̀ra Ncì la» e ni min jɛ̀'n bɛ ko dòn.
3562) N'i bɛ cɛ̌ gòsi à tulo kɔrɔ, i ka sùrun à la.
3563) Tìɲɛ-bɛɛ-fɔla mà man di.
3564) Mɔ̀gɔ bɛ kolokuru sɔ̀rɔ i ɲǐ bolo.
3565) «Mɔ̀gɔ bɛ jɔnni fɛ̀ ? » - «I ladiyabaga».
3566) Filenba tɛ à kɔnɔfɛn dun.
3567) Jɔ̀n tɛ kɛ bònya na.
3568) Fu sàra dunnenkɔrɔ dòn.
3569) Fulasɔn sògo, i k'à si fɔ à ye.
3570) «Hɔn fɛnnin tɔ̌ ye», ò ka fìsa i k'i da kà sùnɔgɔ ye.
3571) I tɛ se kà kùnkolo di mɔ̀gɔ mà k'à kan mìnɛ à la.
3572) N'i ye sǒ di i jugu mà, ò tɛ i jugu fa. Ni i ye sanu di i jugu mà, ò t'i jugu fa.
N'i ye ŋàaraw sɔn kà ŋàaraw ladiya, ù bɛ i jàmu fɔ yɔrɔ caman, ŋàaràsɔn ka fisa jugusɔn ye.
3573) «Kɔ̀rɔ̀mùsò, hɔn ! » - «Dɔgɔmuso, hɔn ! », ò bɛ kogoninkuru kùncɛ bù.
3574) Mìsìtìgìdenw bɛ ɲɔgɔn sɔn nkùrèkun na.
3575) Mɔ̀gɔ̀ bɛ bàn tìga la, mɔ̀gɔ̀ tɛ bàn yèrìn-n-kɔrɔ la.
3576) «Nǎ yàn ! », mɔ̀gɔ bɛ se ka sumaya ò wulili fɛ̀, ǹka n'a fɔra ko : «Nà hɔn ! », i bòlìtɔ bɛ wuli.
3577) N'i y'a mɛn : «Cɛ̀kɔ̀rɔ̀ba bɛ kuma caman fɔ», à da nɔrɔkɔlen dòn.
3578) N'i ye kolokolojeli den furu, i nà si da à la.
3579) Nìn ka fìsa kɔ̀nɔ mà manabɛlɛ ye.
3580) N'i ye kunatɔ sɔn jèbara la, à b'iko i y'a sɔn, i m'a sɔn.
3581) N'i ye kunatɔ sɔn kùnkùn ŋɛɲɛman na, e m'a jɛ̀, e m'a sɔn.
3582) ɲìsɔn tɛ jùru ye, ǹka n'à mɛnna, à bɛ kani.
3583) ɲɛsigi bɛ sàma labɔ.
3584) Sàma bɛ nà ni ɲɛsigi ye.
3585) Sàma bɛ tiɲɛ, ɲɛsigi tɛ tiɲɛ.
3586) Jirinin kèlènnàbila, suma tɛ à la.
3587) Nsàbànju yɛ̀rɛ̀-là-jɔ yiriwa man di.
3588) Kelennako man di.
3589) Kelenya-na-sìgi man di.
3590) Mɔ̀gɔ̀ kelen fànga ka dɔgɔ diɲɛ màgòɲɛ na, kelenya man ɲì.
3591) Bɔ-n-kulu-la ɲɛ tɛ suma.
3592) Mìsìnìn kelen bɛ wɛ̀rɛ ɲini, wɛ̀rɛ̀ tɛ mìsìnìn kelen ɲini .
3593) Mɔ̀gɔ jugu ka fìsa i gansan ye.
3594) «Ne kelen bɛ jɛ kùnna».
3595) «Ne t'a fɛ̀ kà mɔ̀gɔ ye n ɲɛ na», i nà yɛ̀lɛ̀ma kungo kɔnɔ.
3596) N'i y'a mɛn : «I ni su», e ni mɔ̀gɔ dòn.
3597) Diɲɛ ye jìgi ye.
3598) Mɔ̀gɔ bɛ tasuma to i bòonsi la kà i tɔ̀ɲɔgɔn ta sà.
3599) Mɔ̀gɔ kǔn tu o tu, dɔ b'a si di.
3600) Ni mɔ̀gɔ kǔn tura, mɔ̀gɔ̀ wɛrɛ dè b'a di.
3601) N'a y'a sɔ̀rɔ fɛnbɔn tùn bɛ fɛn ban, ni mùso tùn ye kɔnɔɲɛ kelen kɛ, ɲɔ̀gɔ̀ntuma ò banna.
3602) N'i ye npògo fìla ye ɲɔgɔn kàn, i b'a sɔ̀rɔ jùkɔ̀rɔ̀ta man ɲì.
3603) Mɔ̀gɔ taalan ye ɲɔgɔn ye.
3604) Finikan tɛ jùru ye, ǹka «N ba ta bɛ kàn sini», ò bɛ fɔ.
3605) ɲɔgɔndɛmɛ bɛ sìgìɲɔ̀gɔ̀nya diya.
3606) Mɔ̀gɔ sìgìɲɔgɔn tɛ i tiɲɛ.
3607) «N kǔn digi, n k'e ta digi», ǒ sàra ye tulu tɔ̌ ye.
3608) Ni mɔ̀gɔ dɔ ye sìgìli to i ye, i fana kà jɔ̀li to à ye.
3609) Tontigiw ta man kuna, ǹka jèliw fana ta man kuna.
3610) N'i y'a mɛn : «Weeɲa npògòtìgìninw cɛ̌ ka ɲì», k'u bɛ ɲɔgɔn mǎsìri so kɔnɔ.
3611) «Bàabugu mùsòninw cɛ̀ ka ɲì», ù b'u labɛ̀n kà bɔ.
3612) Dɔ bɛ i ba tìgɛ kɔ̌ la, don dɔ e nà à fǎ tìgɛ ba la.
3613) Kɛlɛkɛlɛ bɛ kɔ̀gɔ kùnkɔrɔ tà.
3614) Ni tasuma bɛ i kɛ̀rɛ̀fɛ̀mɔgɔ ka du la, i kà à dɛ̀mɛ kà à sà, n'o tɛ, ni fiɲɛ wulila, à bɛ se i ka so.
3615) «An taa ɲɔgɔn fɛ̀ ! », sàbàràsinga tɛ yèn.
3616) Bàmùsòkɔrɔ ku ma se k'à yɛ̀rɛ sùtara jǎnko mɔ̀gɔ̀ wɛrɛ.
3617) Bìnnen fìlà tɛ ɲɔgɔn lawuli.
3618) Ni tulu bìnna ta la, kɛ̀ɲɛ tɛ se k'à bɔ.
3619) «Kɔ̀ri ntòri àni nɔɔnsi, jɔn bɛ jɔn labɔ ta la ? »
3620) «A'ye n dɛ̀mɛ n ka wara la ! », à kùnkolo kà ye i yɛ̀rɛ bolo.
3621) Fàrà-n-kàn b'a yɛ̀rɛ tiɲɛ, ǹka i fàràlen min kàn, i tɛ se kà ò tiɲɛ.
3622) Foroko sìri foroko la, dɔ jǔ bɛ dùgu fòfo.
3623) Mɔ̀gɔ̀ya ye jùru ye.
3624) Ni Ala ye jɔ̌n min sɔn, ǒ kà à jɔ̀nɲɔgɔnw sɔn ka di Ala ye.
3625) Sàtuma nɛnɛntan tɛ, tarɔtosu tɛ à cogo dɔn.
3626) Kɔ̀li man ɲì, fɔ bɛɛ kà dɔɔnin sɔ̀rɔ.
3627) N'i ye bɛɛ to i gɛnfɛn bolo, dɔw ta bɛ taa ni ù ye.
3628) N'i ye dùga ye mɔ̀gɔ̀su kan, sani i k'à fɔ : «Wuli kà bɔ à sǔ kàn ! », à fɔ : 'Wuli kà bɔ an sǔ kàn'.
3629) Mɔ̀gɔ bɛ iko jirisunba : taamana bɛɛ nìyɔrɔ bɛ à suma na.
3630) Mɔ̀gɔ, i bɛ nà mɔ̀gɔw dè bolo, i bɛ taa mɔ̀gɔw dè bolo.
3631) Sùtàràli bɛɛ tɛ sàya sùtara ye.
3632) Sùdon bɛ an cɛ, ǹka sɛ̀lɛ̀lamini tɛ an cɛ.
3633) Bolo wɛrɛ b'a ɲɛ kò.
3634) Dafa syɔ̀tuluma, dɔ bɛ taa dɔ naamu na.
3635) Fàantan kɔ̀nɔ̀ntɔn, fɛntigi kelen, i bɛ kɛ ù tannan ye.
3636) Ntòri t'a dɔn ko : ji suguya ye fìla ye fɔ n'a bìra jikalan na.
3637) Bamananjuru bɛ kèlèkele, ǹka à tɛ tìgɛ.
3638) Mɔ̀gɔ̀ tɛ mìsi tìgɛ̀li tɛ̀mɛ kɔrɔ.
3639) Tɔgɔ bɔra tɔgɔ la, ǹka jàmu ma bɔ jàmu na.
3640) Cɛ̀ man ɲì cɛ̀ bolo.
3641) Tugu ye bòjànkɛ ye.
3642) Kotigi ye bòjànkɛ ye.
3643) Fɛrɛ bɛ nà ni bòjànkɛ ye.
3644) Jùrù tɛ ban mɔ̀gɔ la, fɔ kà taa i sà.
3645) Jùrù tɛ ban naga la.
3646) Kàya bònya o bònya, à jǔ bɛ fɛn na.
3647) Mɔ̀gɔ màkɔ̀nɔ̀kan ka jàn.
3648) Sìri-mɔ̀gɔ̀-la kan ka jàn.
3649) Mɔ̀gɔ̀-là-siri bɛ mɔ̀gɔ kɛ jɔ̌n ye.
3650) «Ne kɛra jibɔnsyɛ ye».
3651) Ni karikɔlɔ y'i bàn, tɔ̀mɔ̀kɔlɔ t'i bàn.
3652) N'i balo sìrìla kɔ̀lɔ̀nsònìfana na, ni sàmiyɛ dònna, i nà mùn dun ?
3653) Sìginfɛ̀ min surɔfana bɛ jàtìgìkɛ kàn, jàtìgìkɛ se b'o la kà tɛ̀mɛ min surɔfana b'a yɛ̀rɛ kǎn kàn.
3654) So tɛ basa fɛ̀, à bɛ yɛ̀lɛn kà jìgin.
3655) Ni fiyentɔ ko : «N tɛ sì ni nǐn dùgu tɛ», à bereminɛ dɛ̌ sɔ̀nna.
3656) Foyi ma diɲɛ gɛ̀lɛ̀ya à kɛcogo n'a fɔcogo kɔ.
3657) N'i y'a mɛn : «Sìgi dǎn», i yɛ̀rɛ kɔ̀lɔ̀si dòn.
3658) Kàlan dɔnni bɛ mɔ̀gɔ dɔ la, mɔ̀gɔ̀ya dɔnni tɛ i la.
3659) Ko caman bɛ mɔ̀gɔ̀ya la, bɛɛ tɛ ò cogo dɔn.
3660) Ko min tɛ kun i la, i kàn'a kɛ i tɔ̀ɲɔgɔn na.
3661) Mɔ̀gɔ̀ya ka bòn ni fɛn bɛɛ ye.
3662) Ko-to-ɲɔgɔn-ta-la bɛ karatabugu sǐ caya.
3663) Dùgùtigi sǔ bɛ bolo la, e ko : 'So ko ? '
3664) Mɔ̀gɔ bɛ i bàn ko dɔ mà k'à sɔ̀rɔ i m'a fɔ «N tɛ ! ».
3665) Mɔ̀gɔ bɛ i kɔnkɔnnin bɔ̀ɔsi n'i ma i ntɛbɛn firifiri.
3666) Mɔ̀gɔ bɛ i tɛgɛ sàma kà bɔ kunatɔ bolo ni à ma kɛ ni tùfàli ye.
3667) Mɔ̀gɔ bɛ fa jǒkɔ̀ɔnìnsogo la, n'i ma se à kolo la.
3668) N'i y'a mɛn : «I dadè ! I ba bɛ nà» - À taara jitayɔrɔ'.
3669) Sèn-kelen ba nàanìkan ye ko : à den wàala ka jàn.
3670) Tulu ɲɛ b'a to : à bɛ dun.
3671) «Bàba sɔ̀gɔ̀màɲɛ ka jugu» - «I sòlìlen bɛ kà dòn à kàn».
3672) «Ne nàna» bɛ fɔ cɛ̌ min ye, «N taara» bɛ fɔ ò ye.
3673) Ni sira b'i kùn, i ye sira dɔn.
3674) Sirabara bɛ dunanya diya.
3675) Cɛ̀kɔ̀rɔ̀ba tɛ sɔ̀sɔ, ǹka fìnfin bɛ jìra à la.
3676) «Kà nɔ̀gɔ̀ya kɛ ! » - «N da bɛ n dimi» - «Àmiina» ka teli à ye.
3677) Mɔ̀gɔ ko : 'I ka tǒ dɔ filɛ, ǹka i ka mɔ̀gɔw ka sìgìto tɛ'.
3678) Mɔ̀gɔ̀ tɛ màlo, i bɛ saamɛ.
3679) «Nà dumuni kɛ ! », miiribali b'a kɛ sɛ̀bɛ ye.
3680) «Nà tǒ dun ! » kɔ̀rɔ̀lènko dòn, ǹka «Ne fara» tɛ dunan ye.
3681) Walitodunna da lankolon tɛ.
3682) Dannaya sɔ̀rɔ̀ man di.
3683) Dannayadoni ka girin.
3684) Jìgìɲɛ̀kɔ̀nɔ̀filɛ bɛ mɔ̀gɔ nàma da i la.
3685) Mɔ̀gɔ̀ tɛ mɔ̀gɔ̀ lakà.
3686) Mɔ̀gɔ tigɛ̀-n-nà-mɔgɔ àni dannamɔgɔ bɛɛ ye mɔ̀gɔ kelen ye.
3687) Kàbini ji ye jɛgɛ dun, dannaya banna.
3688) Kàbini nɛ̀gɛ ye nɛ̀gɛ tìgɛ, dannaya banna.
3689) Nɛ̀gɛ bɛ nɛ̀gɛ tìgɛ.
3690) Mùso dùgùlèntɔgɔ ye «N bolo bɛ n jugu kàn».
3691) Ni mɔ̀gɔ tìgɛ̀ra i hɔrɔnɲɔgɔn na, i tɛ da à la fɔ kà à sà.
3692) N'i y'a mɛn cɛ̀kɔ̀rɔ̀ba la ko : «Denmisɛnw ma sùnɔgɔ su rɔ», e fana ma sùnɔgɔ.
3693) Sǒ diyara ɲɛ o ɲɛ, fɔ kà kàràfe bìla à da la.
3694) Danna tɛ wùlù la.
3695) N'i ye kabakuru fìlìtɔ ye fɛn sǔ mà, siga kɛlen à ɲɛnama na.
3696) Bǎ ko : à ma tìgɛ wùlu la, ni soforo syɛndon tɛ.
3697) Danna banna : kà jɛgɛ wolo ji la, k'à mɔ̀ ji la, k'à mìnɛ ji la, k'a tobi ji la, k'a dun ò ji la.
3698) «I bɛ nsǒnw fɛ̀, i bɛ fànaw fɛ̀, i ye so-fila-cɛ-wulunin ye».
3699) Tànbàki tɛ ban dɔgɔɲinina ni jiri wɔrɔ-wɔrɔlen cɛ.
3700) Jiri fàn-kèlèn-sa tɛ da dɔgɔɲininaw na.
3701) Ni sìgìbìlènnin ye mɔ̀gɔ min fǎ fàga, ò tɛ jǎ da ntònkùnbilen na .
3702) N'i ye kɔ̀tìgɛ̀la ye kà kùlùsi layɛ̀lɛn, à sigalen bɛ kɔ̌ dùnya dè la.
3703) N'i ye yɛ̀rɛ̀dùgùmasa kɛ̀lɛ, walidugu màsà tɛ jà da i la.
3704) Siga bɛ nɔnɔmin na.
3705) Tànbàki bɛ kutigi la, ǹka bànànkùtigi b'a ta kɛnɛ ɲimi.
3706) Tòtigi tɛ tǒ fo, tòntan dè bɛ tǒ fo.
3707) N'i y'a fɔ nalonman ye ko à kà taa sugulamɔgɔw dɔn, à b'a fɔ ko : à t'a hakɛ dɔn, k'à sɔ̀rɔ : sugulamɔgɔ ye mɔ̀gɔ fìla ye : cɛ̌ àni mùso.
3708) Mɔ̀gɔ bɛɛ tɛ kuma ɲɛ̀ : ni i tɛ jàmànàkuma ɲɛ̀, jàmànàkuma di jèliw mà.
3709) Kuma bɛɛ n'a fɔbaga dòn.
3710) Kuma dè ka gɛ̀lɛn ni kuma ye, n'o tɛ, kuma man kɔ̀rɔ kuma ye.
3711) Kuma jàgo tɛ ban.
3712) Kumaba kɔrɔ sìgì man di.
3713) «Kuma, mùn y'i ɲɛ̀ ? » - «N fɔcogo» - «Kuma, mùn y'i tiɲɛ ? » -«N fɔcogo».
3714) Ò kuma tɛ ŋɔni kelen bɔda ye.
3715) Dɔ̀nkili kɔrɔntan tɛ.
3716) «N bɛ taa n da» bɛ daɲɔgɔn ɲini.
3717) «Nǎ yàn ! » kɔrɔ ka di.
3718) «Ne sǐ bannen bì ! » k'o tila'n bɛ, - «N t'a se fìla», ò bɛ bolo la.
3719) Da ka sùrun, ǹka à fiɲɛ bɔyɔrɔ ka jàn.
3720) Fɛn bɛɛ b'a den wolo, ǹka kuma b'a ba wolo.
3721) Kuma nàfàma fɔko kelen ka fìsa dɛ̀gɛ̀mùkunntan fɔko kɛ̀mɛ ye.
3722) Kuma tɛ mɔ̀gɔ bolo, mɔ̀gɔ bɛ kuma bolo.
3723) Kumamugu tɛ mɔ̀gɔ bon k'i jɛ̀.
3724) Tulo tɛ bakɔ fɛ̀, ǹka à bɛ kuma mɛn.
3725) Sarati bɛ nɛ̀kun kàn.
3726) Mɔ̀gɔ bɛ mìnɛ i darɔkan mà.
3727) Saratikan ka gɛ̀lɛn.
3728) À kà to òlu la, à ka fìsa à kà to i la ye.
3729) Ni i bolo ye i dòn, i bɛ bɔ, n'i sěn ye i dòn, i bɛ bɔ, ǹka n'i da ye i dòn, i tɛ bɔ.
3730) Hɔrɔn jàkìsi ni à kàràfe ye à kumakan ye.
3731) Ku tɛ mɔ̀gɔ̀ la, jàki tɛ i la, ǹka i mìnɛ̀yɔrɔ ye i kumakan ye.
3732) Jɛ̀dònbàlìya ka fìsa jɛ̀tiɲɛ ye.
3733) Layidutabaliya ka fìsa layidutiimɛbaliya ye.
3734) «N dònna, n ma taa» i dònbali ka fìsa ò ye.
3735) Kà nturanin fàgà-sara dun kà tila k'à fɔ ko à biɲɛ ka jàn.
3736) Mɔ̀gɔ̀ si tɛ se kà mìsìgɛ̀nsara dun ko : «Nìn nturanin gere ka jàn».
3737) Mɔ̀gɔ̀ tɛ nturanin mìnɛ̀sara dun ko : «À biɲɛ ka jàn».
3738) Kàrisa, e ye ɲàmatùtu ye, bɔfan kelen tɛ i la.
3739) Kɔ̌ mɔna ni kan min ye, à jɛgɛ kà tila n'o kan ye.
3740) Mɔ̀gɔ ka fìsa jiri min mɔ̌ dunni mà, i sǔ man kan kà tǎ yèn à jùkɔrɔ.
3741) Mɔ̀gɔ, i ma min fɔ i sìrìyɔrɔ, i kàna ò fɔ i falenyɔrɔ.
3742) San tɛ mɔ̀gɔ min gòsi saratikan nɔ̌ fɛ̀, i kàna sarati tà ni ò ye.
3743) Wara ye fɛn min mìnɛ, ò kankarituma kàna tɛ̀mɛ à kàn.
3744) Hali n'i ye lahara tà k'à kɛ sarati ye, à nà se.
3745) Yɛlɛmisɛn tɛ mùso sɔ̀rɔ n'i ma wari bɔ.
3746) Mɔ̀gɔ̀sɛbɛ ka kuma man ca.
3747) Bàkɔ̀rɔ̀nin bòda jìràbaga ye fàna ye.
3748) Fara-kà-jɛnsɛn fɔkoɲuman bɛ.
3749) Kɔ̀nɔ kùnjugu sɔ̀nfɔ̀don ye à mìnɛ̀don ye.
3750) Mùsòkɔ̀rɔ̀nin dalakocaman b'a buranmuso sɛ̀gɛn.
3751) Kɔnɔ cìmuru ye da ye.
3752) Kɔnɔ ye gogoro ye, nɛ̌ y'a konnɛgɛ ye.
3753) Mɔ̀gɔ kumabali ta bɛ à kɔnɔ.
3754) Kɔnɔ tɛ kɔnɔdunukan dɔn.
3755) Mɔ̀gɔ mǎkùnnen kɔnɔ tɛ dɔn.
3756) Kɔnɔ tɛ kuma, da ye gàsi ye.
3757) Mɔ̀gɔ kumanaba ye sɔ̀ntigi ye.
3758) Mɔ̀gɔ̀ tɛ kɔ̀nɔ to san fɛ̀ k'à dɔn ko : kili b'a kɔnɔ.
3759) Da tɛ kuma dɔ fɔ, kɔnɔ b'a lase.
3760) Cɛ̀ caman bɛ kɛ̀lɛ̀ko kuma ɲɛfɔ, dùsu tɛ cɛ̌ bɛɛ la kɛ̀lɛ̀yɔrɔ la.
3761) «Kungo ka di n ye» àni «N ye dònso ye», ò tɛ kelen ye.
3762) «Màrìfa bɛ n bolo» tɛ mɔ̀gɔ̀ kɛ dònso ye.
3763) Da tɛ balimaya sira bɔ, sěn dè b'a bɔ.
3764) Da tɛ kuma dɔ fɔ, ngànìya bɛ à jìra.
3765) Da tɛ mɔ̀gɔ se ni kɛwale tɛ i la.
3766) «E bɛ ne fɛ̀», à tɛ se waso la, à bɛ dɔn i kɛwale la.
3767) Foyi tɛ bɔ jàkuma da la «fuu» kɔ.
3768) Fɔ-koɲuman ye dùgùba jɔ̀, ǹka kɛbaliya y'a cì.
3769) Hali n'i kɔnɔ fa'n bɛ Ala dɔnniya la, n'i m'a wale kɛ, à tɛ foyi ɲɛ̀.
3770) «N bɛ Ala fɛ̀», à tɛ fɔ bɔ, n'i ko i cɛ̌ ka ɲì su fɛ̀, ni dùgu jɛra, i nà ye.
3771) Mɔ̀gɔ̀sɛbɛ tɛ mìnɛ à fàrìlàfini mà, ǹka à kɛwale.
3772) Jɛ̀-k'à-fɔ ye dàamu ye, jɛ̀-k'à-kɛ àni ko-to-ɲɔgɔn-ta-la, ǒ dààmu ka bòn jɛ̀-k'à-fɔ ye.
3773) Kɔ̀rɔ̀lènfɔ ye kurantanya ye.
3774) Kuma fɔlenkɔrɔ tɔ̌ ye dalamaga ye.
3775) Mànàmànàko kɛ ka fìsa mànàmànàkan fɔ ye.
3776) Màɲùmànkòkɛ ka fìsa màɲùmànkòkànfɔ ye.
3777) Mansalan bɛ mɔ̀gɔ ɲɛnajɛ, ǹka à tɛ fɛn bɔ sira la.
3778) Mɛlɛku-mɛlɛku ɲǐ ka ca, ǹka sǔ bɛ diinɛ kelen fɛ̀.
3779) Mɔ̀gɔ kà waso n'a masa barikamaw tɔgɔ ye, kà sɔ̀rɔ à yɛ̀rɛ̀kun tɛ foyi ye, ò ye k'à yuguba ni walifini ɲuman ye.
3780) «N bɛ nìn kɛ, n bɛ nìn kɛ» ò tɛ se fɔli la.
3781) «N ka fòròko bɛ n sɛ̀bɛ la», ni jiriw ma a dɔn, wàga n'a dɔn.
3782) «N tɛ jɛgɛ dun, n tɛ jɛgɛ dun», e dùn tɛ ban kɔ̌ kɛ̀rɛ fɛ̀.
3783) «Ne bɛ nìn kɛ, n bɛ nìn kɛ», i bɛ à kɛcogo fɔ.
3784) Ni daw kɛnyɛna, walew tɛ kɛnyɛ.
3785) ŋanama-ŋanama ni ŋàna tɛ kelen ye.
3786) Ni kàdìyàtigi y'a fɔ lɛ̀npɛ̀tigi ye ko : «Kɛ n fɛ̀, n b'i fɛɛrɛ bɔ», nkàlon dòn, à jùlàtaw bɛɛ ye kelen ye, nɛgɛnnikan dòn.
3787) Sani ka kɔ̀gɔ kɛ i nɛ̀kun na, i k'à kɛ i kɛwale la.
3788) Tògoni ka di dunankɛ da jɛ̀ɛmù-goni ye.
3789) Tògoni sìgi ka di jɛ̀ɛmùgoni ye.
3790) Yɛ̀rɛ̀lakali, ò ye dɔnbagantanya ye, «Nìn bɛ ne fɛ̀», ò tɛ se fɔ la.
3791) I nɛ̌n kɔrɔbɔra kosɛbɛ.
3792) Kuma-bɛɛ-fɔla tɛ sǐ sɔ̀rɔ.
3793) N'i terikɛ kɛra fula ye, i man kan kà arajo sàn tugun.
3794) N'i ye i ka kumasɛbɛ fɔ koroko kunntan kelen ye, à bɛ taa à fɔ bàròdà caman na.
3795) N'i ye ntàma tù k'à bìla sòlo kɛ̀rɛ la, à bɛ fɔ jiriba caman bàlen na.
3796) Kɛ̀ɲɛkòro ni nsìra cɛ, ni ŋɔni y'i sɔ̀gɔ à la, ò ye jiri yeleke ye, n'o tɛ, ŋɔnimafɛn tɛ.
3797) Ni sɛ̀ngɛ̀rɛ̀n kɛnɛ taara dɛ̀gɛ̀ba nɔɔniyɔrɔ, à nà kɛ jàlan ye.
3798) Kuma ko à tìgɛ̀ra mɔ̀gɔ fìla la : min b'a da dòn à la, k'à sɔ̀rɔ à ma sàra à la, ani min b'a dadè n'a sàràla à la.
3799) Kolandi bɛ sà gàntɔ̀ba ɲɛ.
3800) «Ni sǒw girinna, n bɛ girin, ni fàliw girinna, n bɛ girin».
3801) «N'i dònna kòlon ni kòlònkala cɛ, ni don ma jànya, ù bɛ i sùsu».
3802) Nkabafura ka bòn bànin da mà.
3803) «Jɔ̀lènsònìna kàna yɛlɛ ɲɛkelen mà ! »
3804) «N bɛ sà», ò ka ɲì bànàbàgàtɔ da à kɔrɔsigi ye.
3805) N'i ko kɔngɔtɔ mà k'a kǔn ko «tòfiri», n'a ma yɛlɛ, à bɛ sà.
3806) N'i y'a fɔ kɔngɔtɔ ye k'i kǔn iko dɛ̀gɛ̀kuru, i ka kan k'à sɔ̀n.
3807) Sǔ kàn'a fɔ sǔ mà 'i banbagatɔ'.
3808) I kàna jɔ̀n ntòri ka taama na, n'i y'i pan ko sàba, i n'à dɔn ntòri bɛ ciya la.
3809) Jɔ̀nmàyàkɛlɛ ban man di.
3810) Tìɲɛ ye ɲɛdon ye, à la jɔ̀nmàya, n t'o la.
3811) Bìlàkòrònin kɔnɔsulen bɛ cɛ̀kɔ̀rɔ̀ba nèni.
3812) Cɛ̀kɔ̀rɔ̀ba nènìbaga tɛ à nènìbaga ye, min b'a lase à mà, ǒ dè y'a nèni.
3813) N'i y'i tɛ̀nɛ fɛngɛ, n'i tɛ̀nɛ ma sɔ̀n k'i fɛngɛ, n'i y'a dun, foyi t'i la.
3814) Da bɛ ɲàma ye kɔ la.
3815) Dànbè tɛ dangaden na.
3816) Fàantan jìgi ye dangali ye.
3817) Kɛ̀lɛ bɛ ban, ǹka sinikankɛlɛ tɛ ban.
3818) Mɔ̀gɔ̀ tɛ dònso sɔ̀gɔ̀sɔ̀gɔ̀tɔ danga.
3819) Ni danga wulila mìsìkun fɛ̀, dɔgɔ sànkò kelen t'a funfun .
3820) Subaga kùnkelen ka fìsa dànkùrùnkànfɔ̀la ye.
3821) Subaga man jugu, min bɛ subagakan fɔ, ǒ dè ka jugu.
3822) Bònyàkɛ̀bali tɛ bònya kɔrɔ dɔn.
3823) Den min ye à fǎ bolokò, bìnɔ̀gɔ̀kɛ dògòkun tɛ.
3824) Denmisɛn kà cɛ̀mɔgɔ bùgɔ, ò ye tìɲɛ ye, ǒ sànnàyɛlɛma, k'ǐ sìgi k'a nsalan bɔ, ò ye cɛ̀mɔ̀gɔ̀ba làtìgɛ̀-n-na ye.
3825) N'i y'i mǎkùn màlòbali bòsuma na, à b'a fɔ ko suma t'a la.
3826) À ka di koro da, kaana tɛ̀nɛ̀ t'a la.
3827) «À ka dɔgɔ ! » bɛ jɛ̌ tiɲɛ.
3828) Bà kelen bò tɛ bàbon fa.
3829) Den min wolola jàma na, à tɔgɔ bɛ da ko «jàmàko».
3830) Dùgùjɛ tɛ tɛ̀mɛ dùgu la k'a ka dɔgɔ.
3831) Mìsìdenw kàna jɔ̀n, birikunan lankolon kàna to.
3832) «Mɔ̀gɔ̀ kelen, ɲɛ wɔɔrɔ ! » – «Fiyen tɛ yèn wa ? »
3833) Ni kolokuruɲimi kɛra wùlùdènnin n'a ba ɲɛ na, somɔgɔsama t'o la.
3834) N'i ye sùnɔ̀gɔ̀bàatɔ kunu kà kàman dòn à bolo, à bɛ kɛ a kɔnɔ ko tɔ̌w ye kàman ni woro sɔ̀rɔ.
3835) «Nìn bɛɛ bɛ bɔ cɛ̀kɔ̀rɔ̀baw ka dɔ̀lɔ la», bìlakòrow kà ù ka mìnta sɔ̀rɔ à la.
3836) Tama tan, n'i y'a di buran mà, i ye nɔ̀nkɔ̀n duuru di i nìmɔ̀gɔ̀nin mà.
3837) Mɔ̀gɔ jugu tɛ i yɛ̀rɛ ye.
3838) Mɔ̀gɔ̀ si tɛ den dɔ̀n k'à kɔ sin i yɛ̀rɛ mà.
3839) Mɔ̀gɔ̀ tɛ bin bɔ bànin da kà dòn nkolonin da.
3840) Sani e kà taa kale da kungolasinɛnin ɲɛ kɔrɔ, e k'à da e ka bànin ɲɛ kɔrɔ.
3841) Mɔ̀gɔ̀ tɛ i ɲɛ di i buran mà kà filɛli kɛ n'i tɔ̌n ye.
3842) Màsɔ̀rɔ̀ci bɛ bɔ buranforo la.
3843) «N bɛ taa n bɛɛnkɛ gàntɔ kolajɛ» – «I ma sì i fǎ gàntɔ kùnna ! »
3844) «N bɛ taa n bɛɛnkɛ ka mìsiw gɛn» ò b'a sɔ̀rɔ : fɛn tɛ i fǎ fɛ̀.
3845) «N kɔ̀rɔ̀kɛ denw hinɛ bɛ n na», ò ka sɔ̀rɔ : dɔ bɛ i bolo k'o di i yɛ̀rɛ taw mà.
3846) «N tɛ mɔ̀gɔ koro kà n yɛ̀rɛ kaana».
3847) Ni fiɲɛba wulila, bɛɛ bolo b'i kùnminɛn na.
3848) Ni gɔngɔrɔ bɔra san fɛ̀, bɛɛ bolo b'i kùncɛ la.
3849) Ni san kulula, bɛɛ bolo bɛ i kùn.
3850) Ni san nàna, bɛɛ bolo bɛ i kùnminɛn da la.
3851) Ni sugufyɛ girinna, bɛɛ bolo bɛ i kùnminɛn na.
3852) Ni tasuma dònna i bòonsi la, à b'i burankɛ ta la, i nà i ta duga fɔlɔ.
3853) N'i ye dònsòkɛ kɛtɔ ye kà wɔ̀lɔ nì, i b'a sɔ̀rɔ kàmi b'a kùn.
3854) «Nìn ye n dɔgɔkɛ den ye, nìn ye n kɔ̀rɔ̀kɛ den ye», i yɛ̀rɛ tanin kelen ka ɲì ù cɛ la.
3855) 'Nìn ye n fǎ ta ye, nìn ye n ba ta ye, i yɛ̀rɛ ta ka ɲì ù cɛ la.
3856) Sònsan tɛ bàli à ka bòli mà, sǎnko mɔ̀gɔ min ko : «Tasuma bɛ k'ò burankɛ ka bùgu jèni».
3857) Fɛn min fìlìbaga tɛ nimisa, ǒ tɔ̀mɔ̀baga tɛ ɲagali.
3858) N'i bɛ kɔngɔtɔ sɔn, i k'à sɔn ni à ɲɔ̀kòsɔn ma cì.
3859) Kàrìsa ye mìsi jàbali ye.
3860) N'i ye ɲɔ̀ caman sùsu Ala ye, à bɛ ɲɛ̀ɲɛ̀n caman di i mà.
3861) Mɔ̀gɔ kaarilen màgo tɛ sà.
3862) N'i y'a fìli bì, i b'a kǔnbɛ̀n sini.
3863) N'i ye ɲùman kɛ mɔ̀gɔ ye, Ala b'a jùru sàra i ye.
3864) Fɛntigi bolofɛn tɛ diɲɛ labɔ.
3865) Kiniko bònyàda cɛ̀kɔ̀rɔ̀bànin kàn, ò tɛ i bɔ kini tìgìya la.
3866) Ni sɛ̀ngɛ̀rɛ̀nkɛnɛ da-n-bolo cayara, fɛn tɛnà bìla dàga la.
3867) N'i ye i ka fòro dalanburen kari sègi àni filen, i na à tɔ̌ kari i kɔ̀nkɔn na.
3868) ɲɔ̀tigi dè bɛ ɲɔ̌ nì.
3869) Sɔ̀rɔ-n-bolo bɛ Gàwusa jànsa.
3870) Sɔ̀rɔ-n-bolo bɛ sɔ̀rɔ-n-bolo sɔn.
3871) Sɔ̀rɔ-n-bolo, sɔ̀rɔ-n-bolo-sɔ̀rɔ, «dɔ-da-n-bolo» tɛ i ɲagali.
3872) Bànàbàgàtɔ̀foro tɛ.
3873) Hinɛ bɛ dèli la.
3874) Jàma bɛ yɔrɔ min, Ma hinɛ bɛ yèn.
3875) Jolitɔ dɔ minsin bɛ mɔ̀gɔ la, ǹka i tɛ segelense à fɛ̀.
3876) Walijoli ka bìlen, ǹka à tɛ mɔ̀gɔ dimi.
3877) Mɔ̀gɔ man kɛnɛ, à hàlàla ye bàna ye, màɲùmànlàminɛ tɛ foyi bɔ à dimi na.
3878) N'i ye fiyen ka dɔ̀nkili kùnfɔlɔ lamìnɛ, à b'a ɲɛsin i ma.
3879) Sàngàfo tɛ sǔ kunu, ǹka à bɛ kɔmɔgɔw jìgi to ɲɔgɔn na.
3880) Sǔ tɔgɔfɔ bɛ ɲɛnamaw ɲɛji cɛ̀.
3881) I kùn tɛ dàga la, i ɲɛgànnen.
3882) N'i ye falatɔ kɛtɔ ye kà sàgàjigi kɛ saraka ye, à màkàrìko tùma tɛ̀mɛ̀na.
3883) N'i ye sǔ kùngana ye lahara, bànàbàgàtɔ kɔrɔsigiw y'a nɛgɛn.
3884) ɲàmatùtu mìnɛ̀na foolo la, wɔ̀lɔ ko à tɛ sì nìn na.
3885) «Bàla sàra, bàlà wɛrɛ sàra», ni jugunin tɛ ɲàmɔ̀gɔ̀den ye, ciyɛn ka kan kà di à mà.
3886) «A'y'a mìnɛ ! , À b'a da la», ò bɛ kɛ, ǹka «A'y'a mìnɛ ! À b'a kɔnɔ», dàlilu t'o la.
3887) Kàbini Ala ye diɲɛ da k'à bìla à kɔ fɛ̀, à m'i kɔfilɛ à la.
3888) Hɔrɔn jàlàki, ò ye tìɲɛ ye, ǹka à jàlàkì-jalaki, ò man ɲì.
3889) Joli tɛ kɛnɛya nɛ̌ kàn.
3890) Dùgùmɛnɛ tɛ fàamàjukuna ni fàantànjukuna dɔn.
3891) «I tama nɔnɔ, n tama basi», ò barikada ye naafigiya ye.
3892) Jala ka bòn jala ye, jala man kuna jala ye.
3893) Ni ɲɔ̌ bìlàra ji la minkɛ, mɔ̀gɔ̀ bɛɛ ka kan ò la.
3894) «Don o don n bɛ n jo kùn na» jàlàjìtigi ka fìsa n'i ye.
3895) Jo sàmà-kojugu bɛ jàlàki lase mɔ̀gɔ mà.
3896) Jonin kùntàajan, jàlàki b'a la.
3897) N'i ye jo bìn, i kàna à kɔnɔ fara, n'o tɛ, i bɛ jàlàki sɔ̀rɔ à kɔnɔ.
3898) I kɛra dɛ̀gɛ̀sùsù-kolonkala ye : i kùnkolo jɛra, i ma mugu dun.
3899) «N tɔgɔ tiɲɛna, n màgo ma ɲɛ̀».
3900) 'N ma bǒ kɛ, n kà n bòda lacɛ̀ ! '
3901) N'i ye jùlànkolon fìla ye ɲɔgɔngɛn na, ɲɛta jo t'o la.
3902) Mùso kɛra subaga ye, ò ye tìɲɛ ye, furuboloma ta mùn b'a la ?
3903) Ala futàana, fàantan kànùbaga, bololankolon teri, ni mɔ̀gɔ o mɔ̀gɔ tɛ ɲùmàn kɛ, foyi tɛ i bolo.
3904) N'i ye gànbàgàtɔ wulu wulitɔ ye, ò ye furabɔla sìgìkòjugu nɔ̌ dè ye.
3905) «À ka di n ye» ye tìɲɛ ye, ǹka «À bɛɛ ka di n kelen ye» e ma mɔ̀gɔ̀ wɛrɛ wele dɛ !
3906) N'i ye mɔ̀gɔ̀làbìlàkulu tɛ̀mɛ, i bɛ se i yɛ̀rɛ làbìlàkulu mà.
3907) I dòntɔ bùlon kɔnɔ, n'i ko :«Mɔ̀gɔ ta tɛ i ye», i bɔtɔ, i b'a fɔ ko : «I ta tɛ mɔ̀gɔ ye».
3908) N'i ye i bolo kelen kɔrɔtà ko : «N màgo tɛ mɔ̀gɔ la», i kà kelen dɔ kɔrɔtà ko «Mɔ̀gɔ màgo tɛ n na».
3909) «N tɛ nìn kɛ mɔ̀gɔ ye», mɔ̀gɔ̀ tɛ ǒ ɲɔ̀gɔn kɛ i ye.
3910) Hɔrɔn bɛ fɛn min sɔ̀rɔ, i da bɛ se k'ò bɛɛ dun, ǹka ni i y'a bɛɛ dun, i tɛ̀mɛ̀tɔ b'i nènìkan mɛn yɔrɔ caman na.
3911) Juguya ye juguya ye, ɲɛjugu ye ɲɛjugu ye.
3912) Ni somusonin ko à tɛ filen kala mɔ̀gɔ̀dugu, à tagadon, à bɛ dàgàwalo tɔ̀mɔ.
3913) Kàbini ɲɛ ma sǔ ye, à bɛ ji bɔ.
3914) Sani mɔ̀gɔ min kà fàga bobo cɛ̀ tan ɲɛ na, i kà fàga datigi cɛ̀ kelen ɲɛ na.
3915) Sèbe ka jàn jiri bà kelen ye, ǹka kamalenkɔrɔ cɛ̀ wolonwùla tɛ se kà sìgi à suma na.
3916) Tasuma bɛ so dɔ kɔnɔ, ò bɛɛ n'a ta tasuma tàyɔrɔ tɛ.
3917) Bòda bɛ bɔ kɔ kòji nǔ mà.
3918) N'i ye cɛ̌ min nisɔndiyalen ye à fǎ wala à kɔ̀rɔ̀kɛ kaburusenyɔrɔ la, n'a hakili ma tiɲɛ, à hakili bɛ ciyɛntamuso la.
3919) N'i ye dɛ̀gɛ dòntɔ ye kùmu na, dɔ jɛlen dòn à kɛnɛ na.
3920) Delili ka fìsa sònyàli ye.
3921) ɲɛjuguya ka fìsa sònyàli ye.
3922) Don o don «N teri ye mɔ̀gɔ ye» – «I yɛ̀rɛ kà dɔɔnin kɛ ! »
3923) Sàn o sàn «N teri ye mɔ̀gɔ ye» – «I yɛ̀rɛ kàna kɛ wara ye».
3924) I suɲɛ ŋanaki, i ɲɛ bɛ susugo la.
3925) Mɔri ɲɛ bɛ ɲɔ̌ min na, ò ye ɲɔ̀si ye.
3926) N'i ma jèli sɔn k'a kan ka di, i nà à sɔn à kà bɔ i da la.
3927) N'i ma ɲɛjugunin sɔn, i nà sìgì-kà-mɛn sɔn.
3928) ɲàmàkala tɛ̀mɛ̀nsènna ye dègun ye sǎnko à badaa-badaa bɛ e mɔ̀gɔ min da la. '
3929) Nùmu ta man kuna, jèli ta man kuna, mɔ̀gɔ̀jugu dɔrɔn dè ta ka jugu.
3930) ŋàara màra man di.
3931) Kaafiri ka fìsa fitiriwale ye.
3932) Ko bɛɛ sɔ̌n bɛ wùlu la fɔ fitiriwaleya.
3933) Den-ni-masaya ye jùru ye.
3934) Mɔ̀gɔ̀ya ye sababu ye.
3935) Sababu ko : i kàna dumuni di àle mà, i kàna ji di à mà, ǹka i kàna ɲìnɛ àle kɔ.
3936) Sababu man dɔgɔ.
3937) N'i y'a mɛn k'i ye jɔ̀n ɲuman ye, dɔ ka sabu ɲuman dòn.
3938) San'i k'à fɔ «N jɔ̀nnin kùnnàndi», e k'à fɔ «N sabu ɲuman».
3939) N'i y'a mɛn : «N sera dònìba kɔrɔ», à fɔ : «N ɲubaga ɲuman».
3940) N'i ye sanu tɔ̀mɔ bili balan, e kà barika da bwàdingɛn ye.
3941) N'i ye sìmɔ̀ duman tɔ̀mɔ, i k'i ɲɛ layɛ̀lɛ à jǔ la.
3942) Ala ka jùru bɛ mɔ̀gɔ bɛɛ la.
3943) I bɛ Ala tànu ka koɲuman to i kɔnɔ.
3944) Mɔ̀gɔ bɛ fɛn min ɲini sunkalo la, n'o dira i mà sunkalomakɔnɔ, fosi tɛ i ye Alatanu kɔ ...
3945) Bàmùnànfini ye fìla ye : bangebaga bɛ min kɛ kà den ncininman bàmu, àni den bɛ min kɛ ka bangebaga kɔ̀rɔ̀len tà.
3946) Bǒ kɛ o kɛ, min bɛ kɔnɔbara la, ò ka ca n'o ye.
3947) Bònya bɛ, bònyàmàsegin bɛ.
3948) Bònya lankolon tɛ, ni mɔ̀gɔ m'a dɔn i ye, Ala b'a dɔn i ye.
3949) N'i buranw cayara, i sɔnbagaw nà caya.
3950) Den tɛ kɔ̀rɔ à ba ka sotaa mà.
3951) Denbaw ye kunanfa dɛ̀ɛndɛɛn, gàsi ma sɔ̀rɔ, ù ye dɛ̀ɛndɛ̀ɛnbali dɛ̀ɛndɛɛn.
3952) N'i ye jòbàatɔ̀naji mìn, n'i m'a fɔ : «Den bɔra fǎ fɛ», i n'a fɔ : «À bɔra ba fɛ̀».
3953) Jòbàgàtɔ̀suma, à dunbaga da lankolon tɛ.
3954) Waragɛnfana dunkanntan tɛ.
3955) Diɲɛ den fɔlɔ ye nùmu ye. N'i bìlàra nùmu la, diɲɛ tɛ diya.
3956) I kɛra nùmu ye o, i ma kɛ nùmu ye o, bɛɛ b'a dɔn ko : nɛ̀gɛ bɛ dilan ni tasuma ye.
3957) Ni subaga ko à gàrìjɛgɛ ka di, à fɔ : à bɛ dùgu min kɔnɔ, ǒ mɔ̀gɔ ka ca.
3958) Gàdònnà bololandi, mɔ̀gɔ b'a fò.
3959) Hali n'i ye bobo bònya, à b'a fɔ : «Mɛ-mɛ-mɛ».
3960) Jɛ̀-koɲuman diya o diya, farakoɲuman ɲɔ̀gɔn tɛ à la.
3961) Dùgùtigi min ye goman kɛ, ni duman sera, ò man kan kà wuli.
3962) «I ni ce» bɛ fɔ gansan, ǹka «àbarika» tɛ fɔ gansan.
3963) «I ni ce o i ni ce ! » ko wɛrɛ b'o la.
3964) Mɔ̀gɔ̀ tɛ bònya gansan.
3965) I ye fɛn min di mɔ̀gɔ mà, ò bɛ joli tìgɛ e la, «àbarika» b'o joli suma.
3966) Fitiriwale sɔnfɛn ye fìni ye, n'a farala, à hakili bɛ jìgin à dibaga la.
3967) Fitiriwale sɔnfɛn ye fìnìjɛ ye.
3968) Da tɛ dàamù kɔrɔ dɔn.
3969) Fitiriwaleya ye diɲɛ kɔ̀rɔ̀len ko ye.
3970) Hɔrɔn màlòbali ni ɲàmàkala ka kan.
3971) I ye sǐ min tɔ̀mɔ kɔ̀rɔ̀len, n'i ma fɛn sɔ̀rɔ ò kɔrɔ, i man kan k'a jǔ tìgɛ.
3972) I sìra i ɲɛ na cɛ̌ min kùnko la, dùgu jɛlen, ǒ kà i ɲìnìnka : «I ɲɛ bìlèlen mùn na ? », à ye i ka ɲùman kò jalaji la.
3973) Waleɲuman dɔnni tɛ kò sɛgɛji la.
3974) Jǎbère jǔ ye bàga ye.
3975) Ko kelen tɛ̀mɛ̀nen, ò tɛ se kà ko bɛɛ tɛ̀mɛ.
3976) Kɔ̀ɲìnɛ̀nin ye dìngɛn sěn sàwara dɔ la.
«I ye i sàkala sèn, ɲinɛnin ! ».
3977) Kɔɔrikala ka jugu fìni mà.
3978) Ni den ye ba kɔ̀rɔ̀len ye, à b'a fɔ ko : 'Bàba ka nàfolo tiɲɛna'.
3979) Ni surukukɔrɔ bàá kɔ̀rɔ̀la, à ko : «Bàba ye nàfolo tiɲɛ».
3980) N'i ye mɔ̀gɔ min ka sùmu fura kɛ, ò bɛ bìla e la k'e ka tìgànìnkùrùsi ɲimi.
3981) Ni i ma dadimitɔ da kɛnɛya, à ɲɛ tɛ bɔ i la tìgàgɛ̀lɛ̀nsi fɛ̀.
3982) Ni mɔ̀gɔ ɲìnɛ̀na i jùjɔn kɔ, i labanko tɛ ɲɛ̀.
3983) Ni mɔ̀gɔ y'i bàn i fǎ n'i ba fòli mà sɔ̀gɔ̀ma ni wula, i nà taa dɔ ta fò.
3984) Ni ɲùman tununa, i bɛ kùnnàdàli bìla k'à ɲini.
3985) Ni sunbala diyara, nɛ̀rɛ̀bɔ̀baga tɔgɔ tɛ dɔn.
3986) N'i ko i ma fitiriwaleya dɔn, i ma ɲùmàn caman dè kɛ.
3987) N'i tìlènna kà mùsòkɔ̀rɔ̀nin bàmu, ni wula sera k'à fòfo, fòfòli ìn dè bɛ to à kɔnɔ.
3988) N'i ye fàlìfasan bɔ dora la, à b'i tan n'a kɔsen ye.
3989) N'i ye fàtɔ mànkan mɛn : «àbarika», ni à tɛ à tɛgɛ la, à bɛ à kɔnɔ.
3990) N'i ye kùnnàdàlìkan digitɔ ye mɔ̀gɔ o mɔ̀gɔ la, i ba tàntànsa dòn.
3991) N'i ye ɲɔ̌ bìlen ye, à lawuli ! N'i ye mɔ̀gɔ bìlen ye, tɛ̀mɛ !
3992) ɲɛbasi bɛ dɔ bolo, kɔbasi t'o bolo.
3993) ɲùmànkun tɛ à dɔnbali ye.
3994) Mɔ̀gɔ min tɛ kɔ̀rɔ̀len dɔn, kura kɛkun tɛ ǒ tìgi ye.
3995) Siradalakɔlɔnnin, n'i taatɔ ma i mìn à la, i sègìntɔ nà i mìn.
3996) Bǎn bɛ hɔrɔnya diya.
3997) Bǎn cɛ̀jugu ka fìsa jànfa ye.
3998) Bǎn cɛ̀jugu ka fìsa musàlàka ye.
3999) «N tɛ» ka go, ǹka à ka fìsa musàlàka ye.
4000) ɲɔ̌ jɛlen dɛ̀gɛ dè ka di.
4001) Dɛ̀gɛ jɛlen, à dun ka di.
4002) Màrìfàkisɛ tɛ dù, à b'a kùntìlènna na.
4003) Filɛli tɛ dù, à b'a kùntìlènna na.
4004) Kɔnɔ jɛlen bɛ bǐ fɔ, sini ye nanbara ye.
4005) Mɔ̀gɔ̀ tɛ kolo fìli i sògòdùnɲɔgɔn ɲìnɛ mà.
4006) Ni ɲɔ̀sùsùlaw y'u kàmànkɔ̀rɔ̀si dògo ɲɔgɔn na, ɲɔ̀ tɛ jɛ.
4007) N'i dùra Ala mà, Ala bɛ dù i mà.
4008) Sin-togo-la ka fìsa togolamini ye.
4009) Tìɲɛ̀fɔ̀la tɛ mɔ̀gɔ ɲɛ filɛ.
4010) Tìɲɛ ka fìsa, «n tɛ» ka go, ǹka à bɛ mɔ̀gɔ̀fara diya mɔ̀gɔ la.
4011) «U ye ù kɔnɔ cì k'à jìra n na ; n ye n woro cì k'à jìra ù la».
4012) Kàlìfa ka gɛ̀lɛn Ala mà.
4013) Kàlifa tiɲɛbaga ye bubagaw ye.
4014) Mùso mìnɛ̀-koɲuman, ò bɛ dɔ wɛrɛ sɔ̀rɔ diya.
4015) Mùsòsu dòn-koɲuman, i nà dɔ wɛrɛ sɔ̀rɔ ò naamu na.
4016) Mɔ̀gɔ dɔ bɛ nkàlon tìgɛ i ye, n'a ma kɛ : à màlòla i mà, à siranna i ɲɛ.
4017) N'i y'a mɛn : «Nkàlon ye jùrùmu ye», i balo t'a la.
4018) N'i ye tìɲɛ bùgùnin jɔ̀, i b'a datugulan kɛ nkàlon ye.
4019) «Ne ni nkàlòntigɛ ma sì so kelen kɔnɔ».
4020) Nkàlòntìgɛ̀bali tɛ dùgùsènfɛ̀dɔlɔ mìn.
4021) Nkàlòntìgɛ̀la dè b'à fɔ : à seere bɛ ba kɔ.
4022) Nkàlòntìgɛ̀la fɛ̀dumuni ka fìsa à fɛ̀kuma ye.
4023) Ni kalabaanci ko : à kili cìlen, i k'à fɔ : «À ji kɛlen ne ɲɛ na».
4024) N'i bɛ dalagɛlɛn bìn, i b'a bìn bùgùrìnjɛ dè la.
4025) N'i ye fàna mìnɛ à bǒ kùnna, à sìgi à rɔ.
4026) Hàràma tìɲɛ̀fɔ̀don ye dùgùcìdon ye.
4027) I kàna bànku sumalen da gɛ̀lɛn na !
4028) Kìsɛ̀ tɛ jàba la.
4029) Nkàlònkùlùba bɛ tìɲɛ̀nin kèlènnàjɔ bìn.
4030) Tìɲɛ̀nin kèlènnàjɔ, nkàlònkulu b'a bìn.
4031) Nkàlòntìgɛ̀la tɛ nkàlon kɔrɔ dɔn.
4032) Sɛgɛsɛgɛ ka fìsa nkàlòntigɛ ye.
4033) Ba tɛ wuya la, jòlì tɛ nkɛɛrɛn la.
4034) N'a fɔra ko : «Fànàkunci ye sini ye», «N y'a mɛnw» tɛ se kà sìgi.
4035) Ni nkàlon ye i nɔniji ye, e k'à dɔn ko ji ka jugu à dɔnbaga mà.
4036) Ni nkàlon ye sǎn bà kelen kɛ kà taama, tìɲɛ b'a mìnɛ sɔ̀gɔ̀màdà kelen.
4037) N'i ye nkàlon kɛ i surɔfana ye, dàràka duntuma na, i bɛ bɔ à la.
4038) Nkàlon b'a don ɲɛ̀, à tɛ à dùgùjɛ ɲɛ̀.
4039) Nkàlòn tɛ bùgu jɔ̀.
4040) Nkàlon ye cɛsirilan ye min bɛ kɛ k'à tìgi cɛsìri.
4041) Ala kàn'a to : nkàlon kà da mɔ̀gɔ la min bɔlen bɛ tìɲɛ fɛ̀.
4042) Danna man jugu, kɛ-n-sɔ̌n-ye dè ka jugu.
4043) Fɛn dɔ tɛ ntugannin fàga, ǹka ò bɛ à si bunu-munu.
4044) Kalabaganci fɛ̀baro man di.
4045) «N tɛ fànàkan mìnɛ», à ni ɲɛji ma fɔ i ye.
4046) Ko bɛɛ bɛ da bàfasa la. 'À tɛ̀mɛ̀tɔ ye n ka fòròlàsi yàara', ò tɛ da à la.
4047) Mìsi kà ɲɔ̌ dun ye tìɲɛ ye, ǹka fòròkɔ̀nɔ̀-siduman yàara, mìsìgɛ̀nna yɛ̀lɛ̀n'n bɛ.
4048) Nàma sɔ̌n ka jugu ye tìɲɛ ye, ǹka à tɛ ɲɔ̀syɛn bɔ̀.
4049) Ko bɛɛ nkàlon bɛ da kunatɔ la, ǹka, 'À tɛ̀mɛ̀tɔ y'a bolo fa n ka tìgànìnkùrùsi la', ò tɛ tìɲɛ ye.
4050) Mɔ̀gɔ tɔgɔtiɲɛ bɛ se yɔrɔ min, i yɛ̀rɛ̀jɛ tɛ se yèn.
4051) Ni mɔ̀gɔ ye sɔ̀n caman da mɔ̀gɔ la, ù bɛɛ tɛ se kà kɛ tìɲɛ ye.
4052) Sɔ̌n min tɛ mɔ̀gɔ la, i jugu b'o da i la.
4053) Wùlùnìnfin ye nsǒn ye. Wùlùnìnfin sàra, à woro kelen tununa, nsǒn bɛ yèn.
4054) Ò ye ntòrìtɛgɛ ye, à tɛ dùgu jɛ̀.
4055) Tìɲɛ̀ filanan ye dɔ̀ngɔ̀kuma ye.
4056) Da jòlìma tɛ tìɲɛ fɔ.
4057) Fɔlen ka ca, ǹka tìɲɛ̀ tɛ bɛrɛ ye.
4058) Dadiya tɛ kùnnàndiya ye.
4059) Kumakɛlaba ni tìɲɛ̀tigi tɛ kelen ye.
4060) Kolo tɛ nɛ̌ na k'a tɛ yɛ̀lɛ̀ma.
4061) Ni nɛnɛ juguyara, i kàn'a fɔ ko : «N bi taa n da», à fɔ : «N bi taa n kùru».
4062) Jɛgɛ tɛ kɔ̌ la, tɔgɔ kàna da jɔ̀kolon na.
4063) Tiɲɛ̀ tɛ mɔ̀gɔ ɲɛ cì, ǹka à b'a bìlen.
4064) Jɛ bɛ ɲɛ tiɲɛ.
4065) Tìɲɛ̀fɔ̀la mà man di.
4066) Tìɲɛ̀-fɔ-teri-ye tɛ teriya sà, ǹka à b'a yòobòyaaba.
4067) Hali n'i jugu bɛ farakolo kàn, i b'a fɔ : 'I kàna gɔngɔn kɛ n ɲɛ na. '
4068) N'i sàgo bɛ k'i ka wùlu kǔn cì, i b'a fɔ : «Fǎ b'a la» wala : «À bɛ syɛ̀kili mìn».
4069) Ni kaafiri ko à tɛ mìsìrìwèlèkan mɛn, à cɛ̌ ka ɲì à ka dùgu la.
4070) N'i ye fiyentɔ ci dìbi la, n'a ko : «Dìbi ka bòn», à bànna e ka ci mà.
4071) À ye kùnnàna dè fɔ, ǹka à jùkɔ̀rɔ̀la tɛ nìn ye.
4072) Kàrìsa ye nɔɔnsifara ye.
4073) Bìɲɛ̀ɲìnìna sěn dalen bìɲɛ kàn, ò tɛ ye.
4074) Fìlànkàfòkuma man ɲì hɔrɔnjɛ la.
4075) Jugu kùnkelen ka fìsa ɲìjugu ye.
4076) Kà bàn wɔ̀lɔ la, kà cokwɛ dun.
4077) Kà dòn ni mɔriya ye n kàn, kà bɔ ni kaafiriya ye.
4078) Kàrìsa kɛlen tònso ye, wara tɛ, kɔ̀nɔ̀ tɛ.
4079) Kàrisa ye so fìla wùlu ye.
4080) Kɔdimifura ka fìsa ɲɛdimifura ye.
4081) Min ko à bɛ sun, min ko à bɛ seli, jàma jɔ̀don, ò bɛɛ nà woloma.
4082) Mìsìbo jàlen, à kɔnɔ ka màgan.
4083) Nanbara bɛ tìga fɛ̀, ǹka syɔ̌ ta bɛ kɛnɛ kàn.
4084) Mɔ̀gɔ̀ tɛ surɔfali jùsin fǎn dɔn.
4085) Mɔ̀gɔ̀ t'a kɔrɔtigɛbaga bɛɛ dɔn, ǹka min b'a fɔ : «I bàn sùman tɔ̌ la ! », i n'ò dɔn.
4086) Mɔ̀gɔ yɛlɛbaga bɛɛ ɲi tɛ bɔ i la.
4087) Ngòlo tɛ ɲɔ̌ jɛlen kɛ dɛ̀gɛ ye.
4088) Warasaga dònna sàgaw la, n'a ma bɔ sàgaw la, ò tɛ ɲùman ye.
4089) Forokolaji nɛgɛnkan ye ko : «N bɛ n kan laɲigin».
4090) Hali n'i y'i ɲɔ̀ngiri kà bubagabɔla fò, ò tɛ foyi bɔ syɛ̀dènnin sɔ̀ngɔ la.
4091) Kuma duman ni tìɲɛ̀ tɛ kelen ye.
4092) Musalakakuma tɔ̀lɔ̀len bɛ, ǹka kɛn t'a la.
4093) Mùsònìn surunnin nàanìkan ye ko : à ka kɛnɛ.
4094) N'i y'a mɛn : «Ù ye n nàani» – «Nàanìkan diyara i yɛ̀rɛ tulo la».
4095) Walifɛnɲinina da lankolon tɛ.
4096) Nanbara b'a don ɲɛ̀, à tɛ dùgùjɛ ɲɛ̀.
4097) Nanbara ka fòro ka bòn, ǹka ɲɔ̀bɛrɛ tɛ bɔ à la.
4098) Nanbara ka ɲì mɔ̀gɔ tìlènyɔrɔ la i sìyɔrɔ ye.
4099) Nanbara tɛ ŋɔ̀mi jiran.
4100) Ni nanbara ye so jɔ̀, à b'a cì.
4101) N'i y'a mɛn furujatigi la furusannafolo tàyɔrɔ ko : «An nà bǒ kɛ bì», e dàn'n tɛ filen sànni mà.
4102) N'i ye furuboloma kan mɛn ko : «Nìn furukolon ko ìn tɛ diya», i n'a sɔ̀rɔ : fɛn dɔ dira àle mà, à ma min lase.
4103) Sògò tɛ fàga nanbara kàn.
4104) «A'ye jùlaw mìnɛ ! A'ye jùlaw bìla ! », i nakɔgɔɲinina dòn.
4105) Bònya tɛ fɛn to mɔ̀gɔ kɔnɔ.
4106) Da tuluma tɛ tìɲɛ̀kuma fɔ.
4107) Ji tɛ mɔ̀gɔ jɛ, kòlon dè bɛ mɔ̀gɔ jɛ.
4108) Ni ji tùn bɛ mɔ̀gɔ jɛ, kɔ̀lɔ̀nkɔ̀nɔ̀ntori tùn nà kɛ larabu ye.
4109) N'i y'a mɛn : «Nsǒn fǎ ye kuma dɔn», i yɛ̀rɛ̀làfàsàla dòn.
4110) Nturanin ntɔrɔn ye dibara cì su rɔ.
4111) ɲɛ fìla lajɛbaga tɛ tìɲɛ fɔ.
4112) Walifɛndun bɛ mɔ̀gɔ da tugu.
4113) Jànfàjuru fyeku-kojugu bɛ bìla i yɛ̀rɛ kan na.
4114) Sèn-bɔ-sènna, jànfa jùsigi dòn.
4115) Kà i kàlìfa mùso mà àni kà i kàlìfa baji tɛ̀mɛ̀tɔ mà, à bɛɛ ye kelen ye.
4116) Mìsìfin bɛ mìsiw cɛ la, ǒ kàna taa sini kungo la, n'o tɛ, à jùrùlankolon bɛ sègin.
4117) Mùso bolomadalen, à bǎn man go à cɛ̌ la.
4118) Ni ɲɔ̌ fyɛra su fɛ̀, jànfa dònna syɛ̌w kùn.
4119) N'i bàròkɛ̀ɲɔgɔn kumakan diyara i ye kà tɛ̀mɛ i sìɲɔgɔn ta kàn, datuma na à dùn bɔ à la.
4120) N'i ye i dògo kà bɔ danin fɛ̀, i dòntɔ bɛ dòn daba fɛ̀.
4121) N'i ye mɔ̀gɔ jɔ̀ntɔ ye i jànfa la, à sìrìlen i ɲɛ na.
4122) ɲì kelen fàga man gɛ̀lɛn, à filanan sɔ̀rɔ̀li dè ka gɛ̀lɛn.
4123) «I ni su» àni «I fà tɛ jùru sàra», kuma kelen tɛ.
4124) «Nà dumuni kɛ ! » àni «I fà tɛ jùru sàra», ò tɛ kelen ye.
4125) Kɛ̀lɛ bɛ ban kɛ̀, yekokɛlɛ tɛ ban.
4126) Yeko kɛ̀lɛ tɛ ban.
4127) Kùnkòlòdimi bɛ mɔ̀gɔ mìnɛ, ò bɛ suma, kɔnɔdimi bɛ mɔ̀gɔ mìnɛ, ò bɛ suma, jòlìmàngòyàbana tɛ suma.
4128) Màngòya ye tìɲɛ ye, ǹka «I tɛgɛ kò an kà tìga jènìnen ɲimi ! » ò ye à kɛnɛkanda ye.
4129) Nburencɛ tɛ à ka màngoya dɔn fɔ nburen karidon.
4130) «Ne ka fàri àni kàrìsa ka fàri, ù tɛ fìn ɲìntìn kelen na».
4131) ɲɛjugu fìla ko man di ɲɔgɔn ye.
4132) «I da kasa bɛ», ò ye tìɲɛ ye, ǹka «I ɲɛ kasa bɛ» màngòya sěn b'o la.
4133) Bǐ mɔ̀gɔ tɛ à ta fɔ, fɔ walita.
4134) Mɔ̀gɔ bɛ bɔ jɔ̌ la, ǹka i tɛ bɔ ɲɛmisɛn na.
4135) Ni cɛ̀kɔ̀rɔ̀nin sìgìlen ko : «Cinɔ man ɲì ! ». Mɔ̀gɔ min bɛ sà dàbàkala la, ò tɛnà nìn fɔ.
4136) Fɔ-n-kɔ-kuma bɛ dùgu cì.
4137) Ni wari banna cɛ̌ kùn, à mùso b'à fɔ : 'À dacogo man ɲì ! '
4138) N'i ko : «Sògò tɛ n tɔ̀ɲɔgɔn gɛ̀lɛ̀nkala la», i yɛ̀rɛ ta dogi-dogi.
4139) N'i ye i jɔ̀ntɔ ye kùnkòlòsogo la, i kà i bolo da i yɛ̀rɛ ta kàn.
4140) N'i ye i bolokɔni kelen sin diɲɛ na k'a kà sabali, à tɔ̌ kɔ̀nɔ̀ntɔn ɲɛsin i yɛ̀rɛ mà.
4141) ɲɛ̀ tɛ mɔ̀gɔ to yèn.
4142) Tìgɛ̀lìmàkɛ̀la, k'o ye siranbagatɔ ye, ko : à jaabibaga, k'o ye fàama ye, fàama ye nalonman ye.
4143) Kɔrɔmatigɛlibaga bɛ siran à tulo cìbaga ɲɛ.
4144) Mɔ̀gɔ bɛ fìli i nìto mà, ǹka i tɛ fìli i nìkuma mà.
4145) Nàma sùkasi ye tìɲɛ ye, - 'Dùgùkɔ̀nɔ̀mɔ̀gɔ̀sɛbɛ banna', i ɲɛdònna à kɔmɔgɔw la.
4146) Sùkasi ye tìɲɛ ye, ǹka : «Bùlònda yɛ̀rɛ̀wòlòkɛ bannen ye nìn ye», ni sǔ dònna, i nà tɔ̌w fǎ fɔ ù ye.
4147) Sàya ye tìɲɛ ye, ǹka «Wo n ba ! Yɛ̀rɛ̀wolo taar'i da ! », ò ye tɔ̌w laɲini ye.
4148) «Nà nǐn mìnɛ n ye ! » bɛ mɔ̀gɔ nǐ dòn sògòko la.
4149) Sènnɔ̀minɛ bɛ mɔ̀gɔ sěn dòn bosoli la.
4150) Ni syɛ̀fan ye mɔ̀gɔ kǔn sɔ̀gɔ, gɔngɔrɔ nǐ b'a la.
4151) Bolokɔni tɛ so cì, ǹka à b'a jìra à cìbagaw la.
4152) N'i ye bànànfeere ye kà mɔ̀gɔ kǔn sɔ̀gɔ, dùgùmàkuma bɛ à ni kabakuru cɛ dè.
4153) Subaga seere tɛ gìngìn ye.
4154) Buranmusojugu, ǒ sàanfòfɛ̀nbɔ ka fìsa à nima ye.
4155) Hali n'i jugu ye sònsànnin ye, i k'à fɔ ko à bɛ bòli.
4156) Mɔ̀gɔ̀ t'a fɛ̀ kà mɔ̀gɔ fila ye : i mùso ka kamalen àni i ka jùrùmàtigi.
4157) Bònya tɛ i jugu fa.
4158) Mɔ̀gɔ tɔ̀nɔ tɛ i jugu fa.
4159) Ni jugu bɛ i kɔrɔ, i kùnko tɛ dɔgɔya.
4160) Ni suruku bìnna kɔ̀lɔn kɔnɔ, Ala sàgo, sàya sàgo.
4161) Ni surukukɔrɔ y'i mùso ɲàmɔ̀gɔ̀kɛ dun, i ma à ci, ǹka à ye baara ɲuman kɛ.
4162) N'i burankɛ y'i nèni, i fana k'à nèni, ni furu tiɲɛna, i ta tɛnà kɛ mɔnɛ ye.
4163) À cɛ̀-kɔrɔ dimiya, mùso b'a sàra à den na.
4164) Dùgùtìgìkɔrɔ tɛ dùgu ɲàlen fɛ̀.
4165) Fiyentɔ t'a dɔn k'a dimi b'a bereminɛbaga la, fɔ n'a ko «Kɔ̀lɔn da y'i kɔrɔ».
4166) Kɔ̀rɔ̀ tɛ kun dimi na.
4167) Kojugu dǎn ye à-ma-kɛ ye.
4168) Mɔ̀gɔ̀jugu bɛ iko fiɲɛ.
4169) Sìgìɲɔ̀gɔ̀njugu ye bàna ye, fura tɛ ò la.
4170) Sìgìɲɔ̀gɔ̀njugu, n'i ma dɔ wɛrɛ ye, i nà tomonkolon ye.
4171) N'i ye bùgùri kɛ i tulonkɛɲɔgɔn ɲɛ na, i bɛ bìla ɲɛnafin na.
4172) Sìnàya juguya o juguya, mɔ̀gɔ̀ tɛ tǒ nantan di à mà.
4173) Kàrìsa ka kuna iko kàta.
4174) Kàrìsa ye mɔ̀gɔ̀jugu dǎn ye, à b'a fɛ̀ kà syɛ̌ fàga fìnìjɛ la, à nɔ̌ kàna ye.
4175) Mìsìjugu tɛ nɔnɔ bɔ, à bɛ tɔ̌w ta bɔ̀n.
4176) «N tɛ mugu dun», ò ye tìɲɛ ye, «À tɛ nɔɔni n sìgìlen ɲɛ na», ò ye ŋànìya juguya ye.
4177) «N tɛ wùlu dun» ye tìɲɛ ye, «N taamaɲɔgɔn t'a dun», i taamaɲɔgɔn jànfàla dòn.
4178) «N tɛ n cɛ̌ fɛ̀», ò ye tìɲɛ ye, ǹka «Ma k'i bàn bàba la» ò ye bàba la ɲɛdon ye.
4179) N'i ye denmisɛnnin cì à jǔ la, ò bɛ bɔ à kɔnɔ, ǹka n'i y'a cì à kɔnɔ na, ò tɛ bɔ à kɔnɔ.
4180) Sàngàfo ye tìɲɛ ye, ǹka «N tɛ taa ni dɔ wɛrɛ ma sà», ò ye tèrèmàjira ye.
4181) Mɔ̀gɔ̀ tɛ i jugu dɔn, ǹka i kùnko ka gɛ̀lɛn min mà, i tɛ fìli ǒ mà.
4182) Mɔ̀gɔ t'i fàgàbaga dɔn, ǹka e tɛ fìli i ɲɛganbaga mà.
4183) Wara kɔngɔtɔ man ɲì, à falen man ɲì.
4184) Basa tulonkɛɲɔgɔn tɛ dàtu ye.
4185) Hali n'i jugu kɛra ntòri ye, i kà fìni dabiri à kàn k'à cin.
4186) I bɛɛ ko bɛ mɔ̀gɔ min ye, i dɔ tɛ ǒ ɲɛ̀.
4187) Ji ni tasuma, ò tɛ se kà kɛ mìnɛ̀n kelen kɔnɔ.
4188) Kungodòno yebaga ka gàlo, mɔ̀gɔ tɛ fìli fɛn jugu nàtɔ mà.
4189) Mɔ̀gɔ bɛ i jugu dɔn, ǹka i tɛ à teri dɔn.
4190) Mɔ̀gɔ laɲinisan tɛ fìn kɔrɔn fɛ̀.
4191) Mɔ̀gɔ tɛ sògòsu kàlìfa suruku mà.
4192) Sǎ bɛ siran, à fàgàbaga bɛ siran.
4193) Cɛ̌ bɛ cɛ̌ bolo, màkari banna.
4194) Basa tulonkɛɲɔgɔn tɛ bìlakòro ye.
4195) Mɔ̀gɔ̀ tɛ i jugu ladiya k'à bìla i yɛ̀rɛ la.
4196) «N ma nǐn ɲɔ̀gɔn ye ban», i jugu kùnko dòn.
4197) Mɔ̀gɔ̀ tɛ sìgi-n-bolo-mà dɔn tɔ̀nɔ ye, fɔ n'i ye bòlìbàgàtɔ tɛ̀mɛ̀tɔ ye i la.
4198) Kɛ̀lɛ̀ tɛ à yɛ̀rɛ kɛ : mɔ̀gɔ dè bɛ kɛ̀lɛ kɛ.
4199) Kɛ̀lɛ ko la, n'a ma kɛ koro ye, à bɛ kɛ kaana ye.
4200) Cɛ̀minɛ ka di mɔ̀gɔ dɔ la, cɛ̀faga man di i la. ɲɛnamaminɛ ka di cɛ̀ dɔ la, mɔ̀gɔ̀faga man di i la.
4201) Taa bɛ kɛ̀lɛ la, sègìnbàlìya fana bɛ.
4202) Cɛ̀bɛn lankolon tɛ.
4203) Kɛ̀lɛ diyara, dùgaw na mɔ̀gɔ dun, kɛ̀lɛ ma diya, dùgaw na mɔ̀gɔ dun.
4204) Denmisɛn min bɛ ɲaani k'à da kɛ̀lɛ kàn, à la sù fɔlɔ dòn.
4205) Fɛn tɔ̌w, ǔ dè bɛ balo ba la, bìlènganw, ù bɛ balo ù den na.
4206) Kɛ̀lɛ ni sàfaga kɔ̀lɔ̀nda la, ù tɛ kelen ye.
4207) Diɲɛ ye munturu-mantara ye.
N'i ye min kɛ cɛ̌w la, ni cɛ̌w ye i sɔ̀rɔ, ǔ nà à ɲɔ̀gɔn kɛ i la.
4208) Mɔ̀gɔ̀ tɛ mɔ̀gɔ fàga, ǹka i bɛ se kà mɔ̀gɔ dègun.
4209) Ni fàli y'i tan, n'i y'a tan, i kɛra fàli ye.
4210) Taɲɔgɔnbɔ kùnkolo la, kùnkolo latiɲɛ dòn.
Wallayi, duɲa dun tɛ so ye.
Duɲa tɔgɔ de ye baroyɔrɔ ye.
Ne ko duɲa dun tɛ so ye.
Duɲa tɔgɔ de ye baroyɔrɔ ye.
N mana miiri denkundi jama ma, N mana miiri boloko jama ma, N mana miiri kɔɲɔ jama ma, N mana miiri sudon jama ma, N mana miiri bɛnbakɛw ma, N mana miiri an tulomasama ma, N mana miiri an mɔkɛlu ma, N mana miiri wolofa bɛrɛ ma, Wallayi, duɲa dun tɛ so ye.
Duɲa tɔgɔ de ye baroyɔrɔ ye.
Ne ko duɲa dun tɛ so ye.
Duɲa tɔgɔ de ye baroyɔrɔ ye.
Wallayi, duɲa dun tɛ so ye.
Duɲa tɔgɔ de ye baroyɔrɔ ye.
Ne ko duɲa dun tɛ so ye.
Duɲa tɔgɔ de ye baroyɔrɔ ye.
N mana miiri "jean tissu" ma, N mana miiri "velourou" ma, N mana miiri "tergalou" ma, N mana miiri basinw ma, N mana miiri kasanke ma, N mana miiri nɛgɛsobaw ma, N mana miiri motobaw ma, N mana miiri mobilibaw ma, N mana miiri awiyɔnbaw ma, N mana miiri saya ni n maw n fa (ma), N mana miiri sangasobaw ma, N mana miiri tolisobaw ma, N mana miiri bɔgɔsobaw ma, N mana miiri bugusobaw ma, N mana miiri kaburudo ma, Wallayi, duɲa dun tɛ so ye.
Duɲa tɔgɔ de ye baroyɔrɔ ye.
Ne ko duɲa dun tɛ so ye.
Duɲa tɔgɔ de ye baroyɔrɔ ye.
Wallayi, duɲa dun tɛ so ye.
Duɲa tɔgɔ de ye baroyɔrɔ ye.
Ne ko duɲa dun tɛ so ye.
Duɲa tɔgɔ de ye baroyɔrɔ ye.
Benfa: Sibiri, Sibiri, (appel)
Sibiri: Han!
Bwa.
Benfa: Na yan, jòona, i teliya sa.
Sibiri: naamu.
Benfa: T'i faw wele ka na: Musa ni cèmògò ni Sori; ko ne mago b'u la sisan.
I teliya dòonin han!
Un Oncle: Muso kolon, i bè yan wa?
Tènè: Cè kolonw, aw nana wa?
Oncle: Kòrò bè yen?
Tènè: A b'aw nyè yen.
Un Oncle: (frère de Benfa)
I ni ce kòrò.
Benfa: A y'aw sigi; sigi b'an fè.
Un Oncle: Ko di baasi tè du kònò?
Benfa: Ayi, tòorò si tè yan.
Ko kònòw donna i ka foro la o don na wa?
Un Oncle: Eeeh
kònòw ye n ka foro bèe tinyè.
Benfa: A kòni kèra tinyèli ye, e m'a dòn nin gèlèyara?
Un autre Oncle: Ne yèrè y'a kuma mèn mènè.
Ala k'an kisi a tòorò ma.
Un Oncle: Amiina yaarabi.
Ala-minè-jòn tè malo.
ònhòn a di ninnu ma.....
Un Oncle: Don o don i bi na ji kalan ta ka di mògòw ma...
a man nyi.
Maman Tènè: N'aw kòròkè ye " glaci" ji san don min na, an...
Un Oncle: Eèeèh " frigot" fila tè yen?
Aaah!
Nin yèrè, nin ye mògòlankolonya ye dè.
Un Oncle: Aaah...
ayi, an bèna dò sòrò tile fila in na.
Tènè: O ka fisa aw ma dè.
Benfa: Aaah
Cèmògò, n y'i n'i dògòninw wele, ne ma aw wele baasi la.
N y'a' wele de, an ka nyògòn faamuya kuma dò kan.
Kuma in, maa kelen tògòlakuma tè.
Sokònònòna kunkanko kuma don.
Sokònòna kunkankuma mana na yòrò o yòrò, a yamariyalen don bèe lajèlen fè bèe k'i hakilinata fò
San fila in na, Famagan, maa, maa laadirilen don.
A wulilen don an denmuso nòfè furu la, a tugura an ka taamasiraw kò, a y'an bèe lajèlen bonyè, an y'an kelen kelenin bèe bonyè....
bamananw ko: maa, ni i bè nyinini kè, i hakili latigèlen de b'a kè.
Famagan b'a nyini an fè, ko an ka an hakilinata fò ale ye, ale ka nyinini la.
Tinyè don ne de y'aw nyèmògò ye; nka, nin kuma sugu la, aw hakilina bè tèmè ne ta kan.
Bawo ne si janfanen don.
Ni ne tè yan don min, dukònòna kunkankuma bè fò aw de ye.
Ne ka baara tè foyi ye sisan, k'an sinsin; aw de ka baara ye k'a ladon.
òoòoh o ye ne ka kuma ye.
Tièmoko: Kòrò, an y'i ka kuma mèn.
" Mais" , nka, i n'a fò tuma bèe, kami bi a nyèmògò de tòn filè.
Famagan, a y'a nyini k'a kè an dò ye, a y'an bonya a y'an bonya.
An yèrè b'a nyini Ala fè, Ala k'a.....
Musomanin baa fila bè kinda in na, a m'a bolo nyèsin mògò si ta ma fo an ta.
O ye ko kòròmaba, o ye ko nafama ye an bolo.
A bè fè k'a yira an na sisan, ko an ka du ladamunen don; ko an bè ka sira kòròw tagama, an faw taara ka minnu to an bolo.
Nin ye fasa ye, min bè sèmè e Benfa la.
An faw ko: siran mògò nyè, mògò min b'i bonyè, ani mògò min b'i....
Moussa: O ye tinyè ye, Famagan ka hakilinata ka nyi.
Tièmoko: O kòrò tè, a ye mun d'an ma; o kòrò tè, a bèna mun d'an ma; o kòrò tè an bèna wari min sòrò a bolo.
Yanni anw ka Famagan dòn, yanni anw ka Kani dòn, an jòlan tun ka nyi wa an nyinw tun falennen don...
Min ye Famagan jira anw na, a ka mògònyumanya, hadamadenya nyumanya, a ka dònniya; o de ye famagan jira anw na.
An Fa tun b'a fò fana, ko: hakilina nyuman de bè hadamadenw gèrè nyògòn na.
Famagan, a y'a nyini k'a kè an dò ye.
A y'an bonya, sisan, an de ka kan ka jaabi di a ka ci kan.
(o tè ti)
O tè tinyè ye wa Sori?
Sori: O ye tinyè ye.
I ma foyi fò ni tinyè tè, tinyè tògò Mahamadu.
Tièmoko: Nin ye ne hakilina ye, ne hakilina bè e hakilina kèrèfè, e min y'anw nyèmògò ye.
Tinyè ye e sijanfara (ye) , an ka mògòkòròw ka ladònniya nyumanw, u ka ko nyumanw, u ka laadiriya.
Olu bèe b'i la.
An b'a deli Ala fè, a ka si jan d'i ma walasa an bè se k'i ka laadilikan ninnu dò sòrò.
Moussa: N terikè in maa sèbè don, maa laadirilen don.
Fo ka na a se yan, n y'a ye.
Bamananw ko ten, ko: waraninkalan nganiya o bè kènè ma, nka hadamaden ta b'a kò so.
An y'a ye, an y'a.... , an y'a ka dannaya da a kan i n'a fò maakòròw dalen don a la cogo min na; k'a ta yiri lili (dili) la, fo ka na a bila furabulu la, ji bè yèlèn,...
Nka a k'a dòn ko: an tòw, an ye baw ni faw ye.
An de b'a labèn; nka, Ala de b'a latigè dè.
Don min na ni Kani sera a fè yen, a k'a dòn, a y'a sòrò cogo min na.
A kana nyinè cogoya si a bòra yòrò min.
Ni don min na, ni Ala yèrè ye fitinè latigè u ni nyògòn cè, u k'a dòn ko nyin ni nèn, olu bè nyògòn fè, u bè kèlè don o don, nka u bè diya.
Yanni an ka bèn kòròfò la, an ka sigi ka miiri, bawo miiri de bè nyò kè dòlò ye.
Ni Kani sera a bara don min, an t'a fè cogoya si la kòngò ka Kani tòorò k'a sòrò Famagan falen don dumuni na.
wa.
Wa, an t'a fè fana minnògò k'a tòorò k'a sòrò Famagan falen don ji la.
Ni Kani m'a bonya, a k'a bila ka na.
A kana a miiri don kelen k'a fò a b'a lamaloya, bawo maloya tè dan adamaden kelen ma.
Don min ni Kani sera a bara, ani masiriw bè taa.
Wa an t'a fè fana Famagan ka taa juru ta yòrò wèrè la k'a sòrò Kani ka masiriw bè nafa nyè a ye.
Wa, an t'a fè fana Kani ka sòrò ka dògòya n'a sinamusow ta ye.
Wa, min bè ne bolo ka fò aw ye, o ye nin ye.
Ni dò bè min bolo ka fara a kan...
Sori: Ayi, kòrò, e y'a bèe fò wo.
" Digili dan ye dènèn ye" .
Ne tè se ka fèn wèrè fò, ne tè se ka fèn wèrè fara a kan min bè tèmè nin kan.
Sori: Ayiwa, Ala ka furuko in nògòya, (amiina)
Ala ka Kani minè k'a di Famagan ma.
Ala ka furuko...
(amiina)
Un Oncle: Ala ka dugaw minè.
I ni baraji.
Kòrò, an bè sira nyini fòlò.
Un Oncle: Muso kolon, an bè sira nyini.
Ala ka hèrè fò an kò.
Un Oncle: Hali dumuni ma mò fòlò!
Tènè: jikalan bè daga kònò, i t'a to nka o soli ka d'i ma?
Tènè: Kòkè, ne bè taa ci la ka na.
Benfa: Ayiwa.
SCENE 2: Maman Tènè va voir Tièkoura le féticheur.
Tièkoura: (incantation dans sa case)
Maman Tènè: Cèkura i ni su.
Tièkoura: Nba, i ni su.
(cri)
samara tè don ne kan.
Somògòw bè di?
Tènè: Tòorò si tè u la.
Tièkoura: Somògòw bèe.?
Tènè: Tòorò si tè, a nse
Tièkoura: .....
ni denmisènninw dun?
Tènè: U ka kènè.
Tièkoura: Nba.
Tièkoura: Ayiwa,Tènè dò di.
N nyè bè i kamanagannen na; nka, n bè hèrè k'i ye fo hèrè belebeleba.
Tènè: Cèkura, ni tasuma ye kungo minè, sogow b'u nyèsin jida de ma.
Tièkoura: O ye tinyè ye.
Tènè: O la, a san fila de ye nin ye, Famagan, mògò nyènama don, mògò laadiri (don) , a nana n denmuso nyini furu la.
Nka furuko in, a bè ka gèlèya, bawo ne denmuso taara lòkòli la.
òoòh!
o dun na, u b'u dege ka kow ye k'u faamu u yèrè ka faamuyacogo la.
O kama, n sirannen don, bi denw don.
Mògò t'a.....
Tièkoura: Eèeèh!
nin diyara n ye.
E yèrè yelen ye maa dawulama ye.
I ye maa dannamaa ye.
I y'a dannaya minèn min ta ka ne bila o kònò, ne b'a lajè k'o fa.
SCENE 3: Dans la famille du père Benfa.
Benfa: Sibiri wele ka na, an ka dumuni kè.
Tènè: Sibiri, Sibiri, k'i ka na anw ka dumuni kè.
Benfa: Cènin in ka yaala de ka ca kojugu.
E kun taara min tugunni?
Sibiri: Ba, ne tun taara, Ba, Ba Burama ka....
Benfa: òoòh na an ka dumuni kè, a teliya.
Benfa: Sibiri, n'i tilala dumuni na, i ka i dògòninw wele ka i kòròmuso ka furuko kuma fò u nyèna.
Ni mògò min fòra n kò, ko n bè taa misiri la ka na; kana nyinè dè.
Sibiri: Bwa bòlen, ne fana tè masa ye so kònò wa?
Burama, taa i tòw wele ka na "(ton sèvère)" , n bèna musoko kuma nyèfò aw ye.
Burama, Nyansòn,..... Eèeèh
Nyansòn fana taara min tugun wa?
Nin y'a kèwale jumèn ye tugun?
Eèeèh,
aw ye nansaramaaw ye, n'an y'an bolo d'aw ma, kòròtè (kòròti, kòritè) b'aw faa.
Eèeh
woro filè nin ye; anw kòròmuso kunkanko kibaru don.
Ba ko: ko ka woro lase aw ma.
A ye woro minè.
Sibiri: Eèeh
e tè woro fè wa?
Burama: Awò!
Sibiri: O tuma i jònlen bè i niyòrò la wa?
Burama: Ayi, o tè.
Sibiri: O tè, o tuma min don a fò kè.
Burama: ....
Ne tè nin woroko in na.
Sibiri: E tè nin woroko in na.
Iiiih.
O tuma na kumabaliya bèna k'i jalakiba ye dè.
Eèeèh
o tuma na, i t'a dòn k'i kòròmuso kunkanko kibaruya don wa?
Burama: Ne b'a dòn n kòròmuso kunkanko kibaru don.
Sibiri: " Ou bien" i t'a fè ka jèn a kò de?
Burama: I b'a fè n ka kuma wa?
Sibiri: Ne b'a fè i ka kuma kè.
N bè k'a yamaruya yèrè de i ka kuma kè.
Burama: I b'a fè?
Sibiri: O tè diyagoya ye wa?
Burama: Ne tè se ka sòn nin woroko in ma, bawo furu in man di ne ye.
A man di n ye fewu, fewu.
Sibiri: Eèeh furu man di e ye, nin de y'a wagati ye.
N'a y'a sòrò i ka ko bè Famagan kan, fèn yèrè ma taa fòlò.
Wali i tè fè de i kòròmuso ka bò an cè la de ka taa?
Burama: Ne b'a dòn Kani mèen o mèen an cè la, a bè taa; Karamògò b'o dòn janko ne yèrè.
Sibiri: Kumabali, kumabaliya y'i jalakiba de ye.
O tuma, i bè kuma an k'a mèn kè.
Burama: Ne b'a dòn Kani ka hèrè tè nin furuko in na.
Famaganko, Kani ka hèrè t'a la.
Eèeh an kòròmuso, a tè famagan fè, a bè Kamalennin wèrè de fè.
Wa i ka d'a la, muso fila de b'a bolo.
N'a' dun y'a d'a ma, a bè taa kè muso tòw ka jòn ye dè.
Sibiri: O tuma, jòlòkò de b'a muso tòw sen na kè?
Eèeh
n ka cè, e ka dògòn k'a f'i bè sira yira an na koyi.
Kabi Ala ye dinyè da, furu in bè kè nin cogo in na.
Tari i ma n faamu de?
Burama: ònhòn ko di?
Kabi Ala ye dinyè da, furu tè kè a kècogo la.
Nin yèrè tè furu ye sa, nin ye wantèrè de ye.
Ka Kani kè, i b'a fò Saga.
Han!
Kani bèna kè min ye, aw t'aw miiri o la, aw bèna min sòrò, aw nyè b'o de la.
A bèna taa kè min ye a sinamuso tòw cè la, aw nyè to o la wo.
Aw bèna min sòrò a la, aw b'o yòrònin de la.
Sibiri: Fo i ka kè Burama de ye " pour que" i ka nin kuma sugu ninnu fò.
Eèeh nin bè se ka, èeèh wari bè se ka nin san.
Eèeh!
wari bè se ka ni san.
N'e yèrè ka nin kuma sugu ninnu tè, n ma deli ka nin mèn.
Wari kòni ye fèn ye dòròn, a bè taamaseerew de jira (yira) , hadamadenya yòrò taabolow la.
Eèeh
wari bè se ka ni san wa?
" Depuis" Kani ma wolo, " depuis" Famagan ma wolo, anw nyinw nkasakilen don yan; wa an bè sogo nyimi an ta nyimicogo la.
Wa anw yèrè ka to na ka di ni, i y'a faamuya b'a la, ni bèe ta ye.....
k'i bèna sira jira anw na han?
Burama: Ne ma jiko fò, an ma toko fò, anw ye kuma min fò; ale de bèna furu, ale de b'a " sugandi" .
Wa n'a' y'a ta k'a di nin furu in na; òoòh aw kana nyinè k'a fò Kani taara ekòli la dè.
Furusa bè na joona joona dè.
Sibiri: Aaah!
ekòli, n tun sigilen bè ka nin de kònò wo.
Lekòli!
Eèeh ala, èeh
aw jòrò b'anw na koyi, aw minnu tè miiri foyi la fo ka kè nansara nyògòn ye.
Ko nansaraw y'anw kisibaaw ye!
O kuma wo, n b'i nyininka, u y'an kisi ka bò mun de ma?
Han!
anw bòyòrò maloya b'aw la.
Aw ni cèkòròbaw mana bèn bòlòn furancè la, aw b'aw dogo olu la, olu fobaliya (" il veut dire:" foli) magèlèya fè.
Eè!
Ala!
Aw jònden ninnu, i ka da a la k'a fò: " jirikuru mèen o mèen ji la, a tè kè bama ye han" .
A y'aw sigi yan, ni Ala sònna, an b'aw nèn (sèbèn? ) ni ka tila ka " peinture" jèman k'aw la, k'aw kè nansara ye.
Baatara mògò ninnu!
Tènè: Mun kèra, mun wèrè de bè yannò tugunni?
Han?
Don o don aw de bè mankan na, aw kòrò ni dògò minnu ye sinji kelen min, ko aw tè se ka bèn.
Don o don aw de bè kèlè la yannò.
Don o don ne de bè dugaw kè ko bèn de ka don nin so in kònò.
" Mais" , ni mògò min kèra bènbaliya sababu ye, n ka danga de bè tugu o tigi nò fè.
Karamoko: Burama, Sira b'a la ko " minuit" tèmèna da la.
Burama: Ko: n bè na.
Sibiri: I na t'o la kè.
Gafou: Don o don, u bè " retard" la.
N'a kèra ten, ne tè to ka na barokèyòrò la.
Un camarade à Sambou: "Salut les go". Eee.... salut "chérie" kow bè cogo di?
Gafou: "ça va!" Sanbu bè na sisan wa?
le camarade: Sanbu bè na sisan, a bè kuma dò de la.
Sanbu ye Ala de ye wa?
Gafou: Ala tè dè, nka n ye nin min....
Sidi: E yèrè b'a dòn a tè " page" la.
Gafou: A fò i tè " page" la, i bè Sanbu dòn wo.
Sidi: " Gawa" , e yèrè b'a dòn a bè na " retard" la.
Gafou: Wa e ka, n'a nana yèrè.....
Sambou: "Je dis go" "qu'est-ce qu'il y a ici là" aaah!.
N yan yòrònin, n yan yòrònin.
Eèeh Gafu don wa?
Gafou: E dun, e dun wulila.
Sidi: Gawa don o.
To k'i tègè di gawa ma i sigilen.
Sambou: Cè " premier" ma mò wa?
Kòrò yèrè ka " thé" -ko in kòni.
A yèrè b'a wuli wa?
Kòrò: I sigilen, i bolo lankolon tè foyi de kè.
Eèeh
cè " go" ninnu.
Gafou: I jò an ka dò mèn sa, e nana ni mun ye?
Sidi: Ni fèn t'i kun, i bè fèn bila i da yan.
Kòrò: Ko ne de ka na n'a ye wa?
Sidi: Aw yèrè b'a dòn bibi in na musow de bè, aw de b'an " fiancé" .
Gafou: Ayi an danna o ma,....
Sambou: Ee!
n ka cè o fana ye tinyè ye dè.
Gafou: E kòni, Sanbu e kòni, i da bè yèlèma dòròn de.
Sambou: U y'an wele ko lékòlikaramògòw ka " fêti" , e yèrè n'Ala cè... , ko: wari bi lékòlikaramògò kun?
Kani: Sira, e ma nin kulekan in mèn wa?
Sambou: O kuma mun kèra?
Kòrò: Mògò bè nin dòn wa?
U kèlen don ka npogotiginin dò de ta k'a di cèkòròba éééh,
Sambou: Ko di ekòlikaramògò tè dè?
Kòrò: Mògò t'a dòn Ala fè dè.
Sidi: Ne ko: aw bè n'aw yèrè ye wa?
Aw bè, ne b'aw nyininka: yala ni furu de wa?
wala (walima) ni ye jòndenya de ye?
N'y'a fò a nyèna a ka ca ni sinyè baa kèmè (ye) , waajibi fo n ka nin laada nin, nin ko kuntannin ci ka bò an da la.
Nin laadi nin, an kèlen bè ka musow bila bolo min kan, o de b'an bila kò, k'an bila bèe kò bada.
Laadi nin de fana, o b'an bali ka ban.
An yèrè ka, an k'a lajè; laada nin, " tant que" an b'u kan hali sa, an tè taa nyè.
An ka laada ninnu bila, an ka barikaya.
An yèrè b'a dòn muso, ale de bè, dugu sigiyòrò la, ale de b'a lataa nyè.
" Et puis" ale de fana y'a bolo ntuloma ye.
Laada ninnu, n'an y'u bila, an bè barika, an ka jamana bè barika.
Barika, o de bè se ko bèe la, ale de bè ko bèe nyènabò.
An ka nansaraw lajè bani; nansaraw, u bè laada, u b'a lakana, u b'a bonyè.
Nka n'u ka kiri sera, n k'u b'a latigè ni marifa da de ye.
O mana tèmè, u bèe bè tila ka laada lakana, u fan fè; u bè tila ka kumakan nyuman fò k'a nyè (nya) .
Eeeeh aw si tè kan lase n ka kuma ma bi wa?
Aw si tè n ka kuma lasòsò bi.
Kani: Sira, anw bè taa fòlò yanni u k'u ka mankan daminè.
Sira: aw y'aw sigi dòonin.
Kani: Anan (ayi) don o don, u bè n'a mankan.
Kòrò: ...
(inaudible) ...
min tè syèsibò ye han?
Sidi: E Samu, Samu; e min ka laada ye ka ne kannabò, e tè fèn fò wa?
Sambou: Ne bè sègè dan ka k'i la wa?
Sidi: Purururu!
n tigèra i la...
(e ka kunkolo)
y'a bolo i ko fèn...
(coupé)
Kani: Eee
an ka taa sa.
Un homme: Waa kèmè, miliyòn kelen, miliyòn fila, n b'a bèe don muso kelen na hali ni n bè tila ka sa sègèn na.
Kani: Eh!
Sambou, a diyara ne ye i ni Sidi ma mankan kè, n'o tè, aw tun bèna an ka su bèe de tinyè an bolo.
Anw tè fara nyògòn kan abada n'aw ma kèlè kè.
A t'aw yèrè bonya.
Sambou: Eh!
cè!
" est-ce que" i b'a dòn, ne tè n'ta Sidi fè.
Kani: Aa!
sida ka kuma ye tinyè de ye dè.
Sambou: Wayi, n'i y'a jateminè, a bè kuma minnu fò, janko min bè taali kè musow kan....
Sisan yèrè denmisènninw kèlen bè... mògòw ye.
Denmisènninw ni cèkòròbaw, n ka cè, olu bè nyògòn dun wo.
Kani: Ko mun kèra?
Sambou: Eééh n m'a dòn u ye.
Cèkòròbaw, " et puis" cèkòròbaw fana kèlen bè ka sira " barrer" denmisènninw nyè.
" Bureau" kònò maaw, o ka jugu n'o bèe ye; è yèrè nyè bè lòkòlikaramògòw la, e bè kèmè saba saba de fara nyògòn kan.
Kani: i bilalen don ekòlikaramògòw la dè.
Samou: O ye tinyè de ye.
U ma " zéro" -w di ne ma wa?
Kani: Eeh!
U b'o k'i la kè, n'i tè sèbè kè, u na " zéro, zéro" di i ma kè.
Sambou: " Non ça va? " sèbèko tè o.
" Sinon en philo (philosophie) attention. " Ne mana " X" fò, X ni Y fara nyògòn kan " philo" la dòròn, o ye ko nyè.
Kani: Wa o tè " philo" ye, o ye " Math" ye (mathématique) .
Un homme: Waa kèmè, miliyòn fila, miliyòn saba, n b'a bèe don muso kelen na...
Sambou: I tulo tè nin na, ko: waa kèmè, waa kèmè fila, waa miliyòn; k'ale b'o don muso kelen na.
Kani: A wari b'a bolo wa?
Sambou: Eh!
cè, a b'o bèe kè, ka tila ka jeliw wele, gintanba bè kè,u bè nsaamèw dun, i n'a fò an ye syè minnu nyògòn dun yan.
Cè, o muso kelen furulen, o tuma ale b'o siri bin de la wa?
Eh!
Ala de!
cè, an ka laadaw bè min sa?
Jama, a tè nya n ma; nin fana y'a jumèn ye tugunni?
Kani: " Sambou, j'ai peur"
Kani: Ayi, nin dabila sa, ni mògò y'a sèbèkuma fò i ye, i b'o kè yèlèko ye.
Don o don, ne bè n sèbèkuma fò i ye, i b'a kè yèlèko ye.
Kana, ayi kana maga n na.
Nin ye mun ko ye; mògò bè k'a sèbèkuma fò, i b'o kè yèlèko ye.
N y'a fò i ye: nin ye sinyè fila ye n bè kè ka kònòjugu in kasikan mèn, i bè tila k'o kè yèlèko ye n bolo.
Samou: "Tu sais", (rire) ne m'e diminkun dòn?
E kana " importance" don nin sugu la.
"Est-ce que i b'a dòn ne dalen tè nin fèn sugu ninnu na?
Nin kòni ye " superstition" de ye sa.
Ninnu to yen.
Kani: Ayiwa, n'o don, an k'an jò dòonin.
Sambou: O de ye kuma kolomayòrò ye.
" Tu sais" , n bèna " surprise" de " créer tout de suite" .
E nyè tè " villa" nin in na?
" professeur" ka so ko tè dè.
Cè, " villa" -nin min filè nin ye sa.
Kani: " Bleue" in wa?
Sambou: (rire) N b'o yèrè de ma, (rire) .
E yèrè n'Ala cè, i bè se k'a fò i nyè tè nin na?
" C'est que" ni fènw fènna dòròn, n b'i nyèlèma yen de.
Kani: Fèn jumèn fèn?
Sambou: An ka " mariage" -ko sa.
Kana a to Sidi ka bò nin kala ma dè, nyèngodenba.
Kani: O si tè "problème, en tout cas c'est moi qui choisirai les meubles".
Sambou: Aaah!
min ka di e ye, o ka di Ala ye.
Kani: Mah (Maman) , a dun kèra cogo di?
Tènè: N tun bè k'e de kònò, i sigi.
I sigi.
Kani: Awò, o ka di?
(silence)
Npogotiginin dun ka hamina fòlò, o ye furu de ye, cè ani denw.
E taara kalan kè; bataki mana bò yòrò o yòrò, i bè se k'a kalan; ni yòrò o yòrò man'i diya, i bè se k'a sèbèn k'a ci yen.
O ye wasaba ye.
Ne min ye i ba ye, ne m'o si kè; nka, n dun ni n tòw bèe ye kelen ye.
Kani, i fa ko, ani a dògòninw, k'i bèna furu Famagan ma.
O la sa, i k'i kècogo dòn bòlòn kònò, sugu la, yòrò o yòrò n'i bè taa; i k'a dòn k'i tè i (yèrè) bolo sisan, ko cè de b'i bolo.
N'i y'i bangebagaw ka kumakan lamèn, Ala b'i sankòròta.
Eeh!
kasiko tè koyi; e ma k'a fòlò ye, e tèna k'a laban ye.
Kani: Mah, ne tè Famagan fè.
Tènè: Fèliko kuma tè yan.
I ka kan k'i bangebagaw bonyè de.
N'olu ko min, i bè tugu o de kò.
I fa de bè fèn bèe fò yan, ale de ye sotigi ye.
N'ale ko min, i bè tugu o de kò.
Kani: Mah, ne tè se ka di Famagan ma.
N b'a fè k'a yira a la, k'a fò k'a bè fè ka min kè, k'o tè se ka kè.
Mah, mun na a' y'aw ban Samu la, Samu ye mun kojugu kelen de k'aw la?
Mun na aw b'aw ban a la?
A y'a to n ka n ka kalan lase sa, n y'aw deli.
Tènè: N lamèn han, n lamèn dè; i k'i tulo dayèlè ka nya.
I tè denmisèn ye tugunni dè.
I bè se ka kow ye, k'u faamu ka nyè.
Ne sègènna nin so in kònò, wa n bè ka sègèn tugun; o bèe ye e n'i dògòninw kosòn ye.
N'aw y'aw fa bonyè, aw bè ne dusu sumaya; nka, n'aw y'aw fa sòsò, aw bè ne ka dusukasi juguya, wa n tèna se ka n kun labò n tòw cè la tugunni.
Kani: Mah, i t'a fè n ka sègèn i n'a fò e sègènna cogo min na; o tè wa?
Wa n'o don, a' y'a to n ka n ka kalan lase.
Ni n ye n ka kalan lase, ni n tilala ka kè lakòlikaramògò ye don min, n bè se k'aw dèmè ka n dògòninw ladon: karamògò ni Nyasòn.
Tènè: Eh!
nin kuma sugu ninnu bila ka b'i da.
I y'a mèn wa?
E yèrè b'a dòn, e tè foyi ye, e ni ne fila bèe, an si tè foyi ye.
I fa de bè fèn bèe fò nin so in kònò yannò.
Kani: Wa Mah, ne tè se ka furu Famagan ma.
A bè k'a yèrè sègèn dòròn de.
A mana kè cogo o cogo, i k'a dòn ne kòni bè to i denya la; ne kòni tè se ka furu Famagan ma "parce-que" ne t'a fè.
Bènfa: E ye mun mèn?
(il veut dire: e ye mun fò?) Sitanè, i ye mun fò.
Han?
A ye mun de fò?
Tènè: Kani ye denmisènnin de ye sa.
Denmisènninya kumaw de don.
Bènfa: Denminsènniya wa?
E de y'a tinyè nin manamanako ninnu na.
E b'a kèrèfè; a bè nin manamanako ninnu don a kun na.
Tènè: E kòni bè ka baga ne ma dòròn.
Ala ka bon, a nyè b'an bèe la wo.
Benfa: Ala nyè b'an na; n'i y'a mèn i bè nin manamanako ninnu don a kun na, a b'i kèrèfè de.
Sini bèe, n b'a bila ka taa lòkòlibila la; ani a dògònin bè taa.
A' ye taa joona ka taa a ka minan labèn.
SCENE 7:
Samou: Jònni don de?
Kani: Kani
Samou: Kani wa?
E cè, o ka di?
A kèra di?
Na i sigi kè, mun kèra?
Dò de y'i bugò wa?
I bè kasi de la wa?
Cè, kana i dade (daden) , o tuma mama Tènè de man kènè wa?
Ee!
mun de kèra?
Kani: Eh!
Ala, Samu, Samu, u y'a fò de ko ne bè furu Famagan ma.
Samou: Ko mun?
Kani: ani fana ko sini, ko ne ni Burama, k'an bè taa Po, k'an bè taa " vacances" tò kè yennò.
Kani: Ee!
Samu, ne kòni bè n kali i ye; foyi tè dinyè na min bè se ka ne ni e fara Samou.
Eeeh!
Samu, Samu, n ko foyi tè dinyè na min bè se ka ne ni e fara.
I hakili sigi.
N tè furu a ma wo.
Samu, n tè furu a ma wo.
Eeeh!
Samu, Samu kana kasi kasi sa, n'e kasira, ne b'a kè cogo di?
Eeeh Samu.
Wa, n'o don, ne bè taa so fòlò yanni bura (ba) ka n nyininkali kè.
Coumba: Samu, Samu bè yen wa?
Samou: Mah, n bè yan.
Aah!
Mah ko dò ye ne sòrò, o ye ko belebeleba ye.
Ne ye ko bèe kè, n ma se ka sunògò.
Coumba: òoòh
n kònò,....
Coumba: Mun de kèra tugun sa?
Samou: Eèeh,
i hakili bè min na...
Coumba: Ne dun y'a fò n k'i k'i yèrè kòlòsi dè.
Mun de kèra e la?
Samou: E hakili bè min na, o si tè.
Kani somògòw de don.
O ye cè de sòrò a ye.
Famagan tògò dò.
Gawaden, muso-fila-tigi.
Ko fo Kani ka furu o ma Mah.
Coumba: O de don; Ala ka bon.
N'ale de ko Kani bè kè i muso ye, foyi tè se k'o bali.
Sambou: Ayi, nin kòni ye ko sèbèba de ye.
Coumba: òoòh i, sisan o, e yèrè hakili la k'a fò ko: Kani bèna kè muso nyuman ye e bolo wa?
Samou: Kani kòni ye muso nyumanba de ye.
Furumuso nyumanba don.
Coumba: E kòni b'a dòn, i bèenkè tun y'a nganiya, k'a b'a denmuso d'i ma.
Musow b'i bolo fan bèe.
I ni... , kana i yèrè faga muso kelen nòfè dè Sanbu!
Eèh e hakili b'o ko minnu na, an tèmèna o wagati kan wo.
Ne bèenkè muso, ne bèenkè bèna a denmuso di ne ma; ne t'o dòn, o tè ne dòn.
Ne dun ni Kani bè nyògòn fè, a bè san caman bò.
Haan!
Ne b'o dòn, o fana bè ne dòn.
An bè nyògòn faamuya kaban.
Coumba: Fèn o fèn kòni ka di i ye, i bèenkè denmuso de kòni bi se k'o k'i ye.
Ni Kani baramògò ko k'u t'i fè, e dun bè fè ka mun kè?
Samou: Mah, an bè se ka ko bèe lajèlen de kè.
Hali o don, ne yèrè bòra Cèkura fè yen.
Cèkura ("le féticheur") ye taamasyèn nyumanw di ne ma.
An bè se k'o sira dòw taama.
Coumba: Ni nin de bè i ni kan Samou, i kòlòsi dè.
E b'a dòn muso minnu taara ekòli la, u tè siran u cè nyè.
U bè du ci yòronin kelen.
U tè mògò si dòn n'u cè tè, wa u tè mògò si fè n'u cè tè.
Muso dun ka kan ka munyu, de ka sabali.
Samou: Aa!
I ka o kuma ye tinyè ye.
Nka, ne ni Kani tun ye nin bèe fò nyògòn nyèna.
E yèrè kòni bè Kani dòn sa.
N'a y'i ye bòlònkònònaw la, a b'i fo.
Aaan!
Hali o don, a tun tè ka nyò susu e ye yan yòrònin yèrè la wa?
Haan!
N'a y'i ye sugu fana la, a b'i ka minanw ta.
Coumba: Kani kòni ye denmisènnin nyuman ye.
Wa mògò caman (fana) b'a fò ko denmisènnin nyuman don.
Samou: Aa!
sigida bèe bè nin de fò.
O tuma, a bè se ka kè ne muso ye sisan wa?
Coumba: Aa!
A bè Ala bolo.
Na, nka taa n ka tasuma lajè dè.
Sambou: Ko a bè Ala ka bolo kan dè.
Jama, a' ye dugaw kè!
Coumba: Samou, n lamèn, ni e fa tun bè balolen bè, a tun bè sòn k'i bèenkè denmuso de d'i ma.
Nka, ne tè se k'i bali fosi la.
I filan caman b'a kè ikomi e b'a kè cogo min.
E de ko k'i bè Kani fè.
E de ko k'i bè Kani fè.
E de y'a sugandi.
Don min na, n'a kèra i muso (ye) ; Ala k'aw kanbèn, Ala ka hèrè k'aw ye.
E fa banna, nin y'a san seegin ye, i kèra fala ye.
An fila dòròn de tora.
Ni Kani baramògòw k'u b'i...
Kani baramògòw kèra i fè o, u ma kè i fè o, Ala t'i janfa abada.
Samou: ...
Coumba: An ka dugaw kè.
Sambou: dugawko in, wariko in dè; " sinon" dugawko in t'a ko in kuru latèmè.
Un vieux: Ne yèrè kò bè n dimin wo, nin y'a tile damadama ye.
N bòra foro la, a mèenna.
un autre vieux: Ayi, ne kòni, ne ye n lafiya wo.
An y'a to denmisènw bolo sisan
Vieux: Hiii!
Ne ka denmisènninw tè sòn cikè ma.
U bè npogotigininw de nò fè ten dòròn.
Sambou: A' ni ce!
VieuxY: I terikè, Samou, i terikènin malobalinin in dun?
A ma na?
Ee!
a tè nin ye.
Eè!
mògòlankolon in dun tè nin ye wa?
Mògòlankolon.
I nyè t'a la?
Vieux Z: Ne tè mògòlankolonden fo.
Vieux X: Nin cènin malo ka dògò kojugu.
Vieux X: Kòrò, i yèrè, i ni denmisènnin ninnu,
Kòrò: Ayi, n n'u tè bèn, n n'u tè bèn.
Vieux X: I n'u tè bèn, u malo ka dògò mènè.
Nka o bèe la, e de b'a " essayer" ka i nisòndiya u kòrò dòonin.
N'o tè, ne ka cèmanin fila ninnu, u nana Bamakò, Bamakò donna u la.
A fòra ko: faa ka don i denw na, o ka fisa Bamakò ka don (u) la; a donna ne denw la.
U bannen bè foro-la-taa ma cewu.
Ni n nana u nòfè: Ee!
ba (" père" ) , ne bè taa " ékòli" la; ba ne bè taa dònkèyòrò la.
Eèh!
ni dònkèyòrò de bèna aw ka dinyèlatigè nyè aw ye.
An balola an faw ka sira kan, wa Ala y'a kè...
Bisimilayi.
Kerfa (le fou) : Kuma bè n fè k'a da aw tulo kan, kuma sèbèba dò.
N b'a nyini aw fè, aw ka n lamèn fo ka n tila.
Ee!
sisan, n b'a dòn hakilina min b'aw la.
Aw bè k'aw yèrè bonya, nka o kèyòrò tè yan ye.
Eèh
n bè segin bi tugunni k'a fò aw nyè na, n ko: cèkòròba ninnu, aw filan tè, aw faw don, aw kòròw don.
Eè!
aw y'a lajè k'a' miiri o la sinyè kelen wa?
N ko maaw de don minnu ye dinyèlatigè di aw ma.
Eè!
ni kow bè (kè) ka kè a kècogoya la, olu de ka kan ka tugu aw nyè ka sira jira aw la.
U y'u ka dinyèlatigè kè waati dò la, waati min n'a ka sariyaw tun don.
U y'o sariyaw bato, k'u tiimè.
Juguman m'u sòrò min na.
Aw yèrè nyè b'u la; yeko ye waso bò.
Eè!
cèkòròbaw, u dusu kasilen don bi.
U dusu kasilen don.
Aw yèrè k'a lajè sisan; nin ka kè cè dò ye; misali don.
Kunun, fèntigiba tun don.
Une fille: I delila, i delila.
Kerfa: Kunun, fèntigiba tun don.
Nka, bi cè in nana a yèrè sòrò fosi de t'a bolo.
Misi tun b'a bolo, a jirala a la ko nafa tè misi in na.
Nyò tun b'a bolo, ko nafa t'o la.
Cè in bèna a kè cogo di sisan?
Wa nin cè in misali de bè cèkòròbaw la.
Oòh!
cèkòròba ninnu, kunun, an tun b'u lamèn, an bè sigi k'u ka barow lamèn, an dalen don u la.
An tun b'u ka Alaw bato.
O tun ye fèntigiba de ye, fèntigibaya de ye olu bolo.
Fènba de tun b'u bolo, nka o t'u bolo.
Fosi de t'u bolo tugunni.
Nka, cèkòròba ninnu de bi, an tè fè ka hali k'u ye tugunni , janko ka sigi k'u lamèn.
Cèkòròbaw kamanagwannen don; aw yèrè fana b'u tò dusu kasi.
Les vieux: Kamalen in hakili ka nyi han!
A hakili ka nyi, hakili nyumanba.
Kerfa: A' y'a lajè.
E Sidi yèrè, i ko don o don i ko ka danbe ninnu fili ka bò an da la.
Un vieux: Maalankolon don.
Bwa Lasinè.....
Vieux Y: Eè!
Bwa Lasinè den don; a to yen.
Bwa Lasinè, kabini Ala y'o yèrè da, o ye mògò lankolon ye.
Kerfa: Cèkòròbaw tun sigilen don ni aw fan fè hakilina nyuman de ye min tun b'a jira u la k'a fò kunun ani bi tè kelen ye.
O gèlèya de b'u bolo.
U ka tile ni bi ta tè kelen ye.
Aw ka hakilina nyuman de tun b'o jira u la.
A tun bè se ka kè, ni a m'a kè ni mankan ye.
Aw yèrè k'a lajè, bèe y'i yèrè bonya bi.
Bi farafinna, dugumana ni sanfèla tè yen.
Bèe y'i yèrè bonyè.
Bèe ko: ne yèrè.
O bè se ka nyè wa?
An bèe kèra filenba de ye.
Olu bè se ka sigi nyògòn kònò cogo di?
Eèh!
ne b'a fò aw nyè na, aw bè kèlè min na, nin t'aw ka baara ye han!
Baara wèrè b'aw la, min tè nin ye.
Kuma min tun bè n bolo, o de ye nin ye.
Ni kuma bè mògò bolo, o tigi bè se ka dò fò.
Les vieux: U ye o ye, ko fa bè nin na.
Fa tè nin la, fa t'a la.
Fatò tè nin kuma fò, ayi fatò tè nin kuma fò.
Samou: Aa!
n faw, n faw, n bèna hakètò nyini, ka yamaruya nyini ni ka kuma aw fè.
Vieux: Kuma b'i bolo, hakè t'i la.
I ye maa nyuman ye.
Samou: Ne nisòndiyalenba bè kuma, k'a sababu kè, Kerfa bòra ka hakilimaya kuma minnu fò.
Nin ko in mana kè cogo o cogo, ne tè jigi Kani somògòw la, k'a sababu kè olu dòròn tè jalakibaaw ye.
Eè!
anw ka juguman kèra tinyè ye.
Anw kèra kèlè dò de nyèbila ye.
Eè!
lòkòli, an k'a fò; o kòni y'anw ka danbe bèe de bò an na.
Danbe min tun bè se k'a kè anw bè kè an faw sira taamabaa ye.
Ani ka kè Farafinna fitinè yeelen ye.
Anw kòni y'a lajè sa ni ka nansaraw ka duguw ta ni k'u cooko an ka baaradaw la ani an ka dukònònaw la.
Sisan koni, anw y'a faamu k'a fò " machines" , so janw, an tun bè sogo minnu na, o tè dinyè ye.
Sababuw de don min bè se ka adamadenya lafiya.
òoh!
ne teriw, i n'a fò Kerfa y'a fò cogo min na, nin t'an ka kèlè ye dè.
E Sidi yèrè, i sigilen bè yen; dòròmè t'i kun na.
Yanni i ka na a kè diyagoya sunògòw (ye) yan.
A bè nyinè.....
An bè yafa nyini an faw fè.
Hakèto bè nin na, " salalawu Mahamadu" .
Tènè: An faw, an baw, an balimaw, a' y'an lamèn, fòsi tè bèn bò.
Kani: Bange tè kè ni bèn tè, jamana tè jiidi ni bèn tè.
Muguci ni kalafili, o tuma tèmèna.
A tò ye mun ye?
Sira: Hakili kèlè, hakilijakabò tuma sera.
An b'a fè ka kalan kè bèn de la sisan.
An balima bènbalininw, a' nyè t'an bènnen na, sèwaliko!
A m'anw bènnen ye....
" Jaaka-Mali jaaka jaaka, super bazin"
Malidenw bɛ Mali Samatasɛgɛw kɔ Afiriki kupu, Angola san 2010 na. 
Wula in na, Mali ni Angola bɛ ntola tan , o ye koba ye Mali la bi, wa an b’o kɔlɔsi ni darapo dulonnennew ye nɛgɛsow, motow, gaw ani sow bili kan.
Wa, kuma wɛrɛ tɛ mɔgɔw da Bamako bi barodaw la n’o tɛ.
Mɔgɔ dɔw kɛlen bɛ k’u labɛn ni Binkɛnɛ, bilenman ani nɛrɛmuguma ye, muso dɔw kɛlen bɛ ka darapo kɛ misɔrɔ ye walasa k’a fɔ Samatasɛgɛw ye ko Maliden bɛɛ b’u kɔ.
Walasa k’a dɔn a ko bɛ cogo min na togodaw la, yakuba y’o kunba bɔ an na, ɲininkali senfɛ telefɔni na. O ko o cogo kelen don fan bɛɛ fɛ Zezana Gara la bawo, darapo sirilen bɛ fan bɛɛ fɛ jririw la, wa kuma wɛrɛ tɛ baro yɔrɔw la ni wula in na ntolatan tɛ.
Ɛgiliw, an ka taa !
[Muso basigibali.].
n ye a da nin na.
nin kɛra muso dɔ ye.
a te i sigi, tlonkɛ mana kɛ yɔrɔ o yɔrɔ, a be taga yen.
tlonkɛ mana kɛ Kati, a be taga yen, a mana kɛ Sikaso, a be taga yen.
yɔrɔ o yɔrɔ, jamana yɔrɔ o yɔrɔ, a be taga yen.
surukuba ye o mɛn.
surukuba ko ni Alla sɔnna a ma, ko nin ne be nin dun don dɔ.
ni a nana, a be a julakɔnɔn bɔ ka o da.
ko: nanbarama muso nanbarama, i te jigin so o?
o ye a cɛ mangan ye.
o be a fɔ ko: nanbarama muso nanbarama, i te jigin so o?
a julakɔnɔn be a fɔ ko:
munyukumanyaka ne cɛ be n wele, taasi-maasi ne cɛ be n wele, taasi-maasi ne cɛ be n wele.
a be na ka na dumunni kɛ ka sin di den ma tugun ka tla ka taga.
a be taga o tlonkɛyɔrɔ fana na.
ni den kasira, cɛ be na i jɔ tugun:
nanbarama, muso nanbarama, i te jigin so o?
julakɔnɔn be a fɔ:
munyuku ne cɛ be n wele, munyukumanyaka ne cɛ be n wele, taasi-maasi ne cɛ be n wele.
cɛ ko ee, ko nanbarama, suruku be i dun don dɔ de.
ko suruku te ale dun.
a ye sin di den ma ka dumunni kɛ.
a ye tlonkɛ dɔwɛrɛ mɛn, a tagara yen.
suruku ye i labɛn ka na i jɔ ko:
nanbara muso nanbarama, i te jigin so o?
a ko ne te fili e kan ni ne cɛ kan ma wolo.
a cɛ nana o yɔrɔ bɛ la ko:
nanbarama muso nanbarama, i te jigin so o?
a julakɔnɔn ko:
munyuku ne cɛ be n wele, munyukumanyaka ne cɛ be n wele, taasi-maasi ne cɛ be n wele.
a nana ka na sin di den ma ka dumunni kɛ.
ko suruku yɛrɛ nana ale nɔ fɛ bi wɔ.
cɛ ko ko suruku be i dun dɛ.
a tagara tugun.
suruku nana ka i kan diya nganyanganya ka taga :
nanbarama muso nanbarama, i te jigin so o?
julakɔnɔn ko:
munyuku ne cɛ be n wele, munyukumanyaka ne cɛ be n wele, taasi-maasi ne cɛ be n wele!
suruku nana ka na a sen fila tigɛ, ani a bolo fila ni a kunkolo ka o da nyɔgɔn kan ka a cɛlabaya ta ka o da o kan ka tɛmɛn ni a ye.
a cɛ nana ani den ka a sɔrɔ suruku ye o dun, ko o ko a banna bi sa wo.
n ye o sɔrɔ yɔrɔ min, n ye o bila yen.
Gawo suguba jenina
I n’a fɔ laDépêcheDiplomatique ye Alasani Mayiga ka seereyali minɛ cogo min na ka bɔ RFI la, n’o ye jagokɛla ye Gawo sugu in kɔnɔ :
« Tiɲɛni min kɛra an kunna, a tɛ se ka jate bawo tiɲɛni fitininw tɛ...
Wasinintɔni sugu bɛɛ jenina.
Ne ka minɛn caman jenina.
Kununsu an kɔrɔ, ne nana ni miliyɔn 3 ni tila minɛn de ye,
o bɛɛ jenina.
Polisiw nana an dɛmɛ, u ye ji fiyɛ tasuma kan, o si ma se ka mago ɲɛ.
Fɛn bɛɛ de jenina, ali jiriw.
Ne ye jagokɛla ye, baara foyi wɛrɛ tɛ ne na jago kɔ, foyi tɛ n bolo tugun, a bɛɛ taara.
N bɛ kalen Ala la. »
An fanfɛ jamana caman jagokɛlaw fana bɛ na u magow la Gawo suguba in na i n’a fɔ : Nizɛrikaw, Benɛkaw ani Burukinakaw.
A b’i n’a fɔ sɛgɛsɛgɛli bilala senkan walasa ka tasuma in bɔyɔrɔ jɔnjɔn dɔn.
Cèman Jara - Fura ni solu dònkiliw.
1.
A ni wula, yan mòkòbalu A ni wula, wula se ye
A ni wula, yan nò mògòbalu A ni wula, wula se ye.
2.
wula selen ye danbe wula selen yan nò mògòbalu
A ni wula de, danbe wula selen ye, danbe wula selen Gwasun Jara yo
A ni wula de danbe wula selen ye, danbe wula selen Gwami Kulubali yo n'k i ni wula de, danbe.
3.
Zema ni wula, Zema ni sakoma Ni wula de Zema, sakoma ni wula, ji suman, Na gwara ma di de Zema.
Gwasun ni wula, Gwasun ni sakoma Ni wula de Gwasun.
sakoma ni wula, ji suman, Na gwara ma di de Zema.
Gwami ni wula, Gwami ni sakoma Ni wula de, Gwami.
Sakoma ni wula, ji suman, Na gwara ma di de Zema.
4.
kònò dò bi kasi nèrèba bòlen nò ye, kònò i mòntòn de.
Maa dò bi saya doko, Bon nòkolon doko ma di.
kònò i mòntòn de, kònò dò bi kasi nèrèba bòlen nò ye, kònò i mòntòn de.
fajo i saya doko, Bon nòkolon doko ma di.
kònò i mòntòn de, kònò dò bi kasi nèrèba bòlen nò ye, kònò i mòntòn de.
Konimba i saya doko, bon nòkolon doko ma di.
kònò i mòntòn de, kònò dò bi kasi nèrèba bòlen nò ye, kònò i mòntòn de.
Nyafin ya saya doko, bon nòkolon doko ma di.
kònò i mòntòn de, kònò dò bi kasi nèrèba bòlen nò ye, kònò i mòntòn de.
maa caman bi saya doko, bon nòkolon doko ma di.
kònò i mòntòn de, kònò dò bi kasi nèrèba bòlen nò ye, kònò i mòntòn de.
Gwasun yi saya doko, bon nòkolon doko ma di, kònò i mòntòn de.
5.
jafinw, bi wòyò òo, jafinw bi wòyò, kòrònnò kònò jafinw bi wòyò.
so ni kumo cè, cèkala do, ni walawala do, Na kili t'o nya, Na kili t'o nya, nèkè yelen, Na kili t'o nya farinya kò.
6.
Nin ye ŋòninin ye, denbaw ja buò ŋòni.
Nin ye ŋòninin ye, Denba bèrè ja buò ŋòni.
A ko Jowele gwara, ŋòni, Jowele Kulubali gwara, ŋòni.
A ko Konneke t'i malo de ka hòròn cèbalu jòlen to, ŋòni.
Pasatikèpasa la, ŋòni, o ma doko samu na ŋòni.
jolitikèjoli ŋòni, o ma doko samu na, ŋòni.
Nin ye ŋòninin ye, Denbaw ja buò ŋòni, Nin ye ŋòninin ye, Denba bèrè ja buò ŋòni.
7.
Bin we, binnin we, fala bin we, ya binnin kan ka jan.
Sòlima la nkosonbara tora kuoli yòrò jan nò, kuò sumalen, ya binnin kan ka jan.
8.
Manta kènin yo, Manta kènin, heyi, N'taara Ntèfè sòrò kuoli yòrò, heyi.
fèn dò ye Ntèfè sen yan tan, heyi, fèn dò ye Ntèfè kun yan fan, Min m'o ye, o ko maramandiya.
sòlima m'o ye, o ko serefe ròjale.
Ta ye mana, ta ye mana, Ji bi woyo soli nunkala kan.
Don makònòn Bajan serefe tiki, Don makònòn ceninw kuo la, Don makònòn Mininyan serefe tiki, Don makònò mosoninw kuo la.
ko wayi, ko wayi, ho ho, wayi, Min bile m'a fò ho wayi, Masaba ŋala n'a fo ho wayi.
A' ye ji k'o da rò, o da ka basi, N'baara Basi sòrò cèkala do, Gwegwelenin ko ho wayi.
9.
Dunen, Dunen yo, nèkè dunen yo ya dunen ji ka suman.
n'fa ni n'ba yi n'bolo don kuò nin jabali lò, kònin jabali ji ka suman.
10.
sa ye kòlòn nò minimana-mini, sa jan ye kòlòn nò minimana-mini.
N'ma yalama tan, a finman mirimiri, N'ma yalama tan, a jèman wèlèwèlè, wèlèwèlè coko bè di, sa jènin wèlèwèlè coko bè di.
Si yè shuère, nèrè yè tintiri, Ne ma siran, denba nyuman, Muru ni serefe yè n'sèrè ye.
11.
Koria y'i kan min fo, kan t'o da, Kan tè Koria da.
Koro dun ni mana dunun, So dunun kan, dunun bi wòyò.
Baden mana kè kara lò, Ko mòkò la sereke-sereke neke t'an na.
Bòjan ma kè kara lò, Ko mòkò la sereke-sereke neke t'an na.
N'bi taa n'ka soli jako Janekela, Soli si nèkè tikèra n'bolo, Soli moso kònòntòn, ferefe kònòntòn, nèkè yè kunbèn de e.
Koria y i kan min to, kan t'o da, kan tè Koria da.
12.
Danwe, daba la wòri danwe, wòri tan ni kelen.
Kelen kelen, den min ko kelen kelen, Alu ma nin kòrò dòn, ne min ko dèbè la, Dèbè la wòri dan k'o dan, wòri tan ni kelen.
Danwe, daba la wòri danwe, Wòri tan ni kelen.
Fila fila, den min ko fila fila, Alu ma nin kòrò dòn, ne min ko debe la, Debe la wòri dan k'o dan, wòri tan ni kelen.
saba saba, fèn min ko saba saba, Alu ma nin kòrò don, ne min ko dèbè la, Debe la wòri dan k'o dan, wari tan ni kelen.
Naani naani, fèn min ko naani naani, Alu ma nin kòrò dòn, ne min ko dèbè la, Dèbè la wòri dan k'o dan, wòri tan ni kelen.
13.
Ne ma siran, n'fa Fajo duku rò, A b'i ko n'bè ka kèbali kè.
Ne ma siran, ne ma yokoron, A b'i ko n'bè ka kèbali kè.
Ne ma siran, n'fa Fajo duku rò, A b'i ko n'bè ka yebali ye.
Ne ma siran ne ma yokoron, A b'i ko n'bè ka yebali ye.
Ne ma siran n'fa Fajo duku rò, A b i ko n'bè ka kuo wèrè kè.
Ne ma siran ne ma yokoron, A b'i ko n'bè ka kuo wèrè kè.
Ne ma siran, n'fa Fajo duku rò, A b'i ko n'bè ka fèn wèrè kè.
Ne ma siran, ne ma yokoron, A b'i ko n'bè ka fèn wèrè kè.
14.
Nyaninen ye julaya rò, jula kè kelen nyaninen ye julaya rò ha!
O ko e ma moso sòrò don min, O ko e ma moso sòrò don min, ko e ma jura moso sòrò don min, jura moso kantigiba sòrò don min, ko e na taa woroduku.
jurakènin ko e na taa woroduku ko e na baa flejikin.
jurakènin ko e na taa flejikin, o ye sira ta don min, n'k o ye flejikin sira ta don min, tilejigin taa fle tan ni duuru, ta don min, o selen sinin kòrò, sen dimi ya jura kè mina.
sen dimi banbali ya jura kè mina; jura kè k'o ye diyan bana kòrò ye.
kun dimi ya jura kè mina, kun dimi banbali ya jura kè mina, jurakènin k'o ye diyan bana kòrò ye.
N'ma Ŋala y a kafila mina, N'ma Ŋala jalakibali ya kalifa mina, Julakènin k o e diyan bana kòrò ye.
Aw ma moso kasi kan mèn, Aw ma moso kasi kan mèn, jula moso kantigiba kasi kan mèn:
ko jèn b'i sutara, jèn b i sutara, flejikin ta jurakènin sutara, jurakènin kònòwokelen sutara, jurakènin miiribali sutara.
ko Nyelenin be si jan nò, nyelenin be si jan nò, jinè moso Nyelenin bè si jan nò.
ko ne bi misi sutara, Ne bi jurakènin sutara, juranenin kònòwokelen sutara, jurakènin miiribali sutara.
ko nyinèn kolon bè sinin nò, Nyinèn kolon bè sinin nò.
N'e na jura sutara, Flejikinbaa fle tan ni duuru sutara, I ma taa u la tilejigin, kan'i siki cè jan kun.
o taalen ma fle tan buò, a taalen ma tle tan ni duuru buò, ci ka bla nyèlenin mòn, ci ka bla jèni moso Nyelenin mòn.
ko n'ya n'siki cè jan kun jaka, Nyaninen ye juraya rò, jurakènin nyaninen ye, juraya rò he!
15.
Fèn dò ye koko la, denninw, Min n'o ye dolo, kalo.
fèn min finman miri-miri, jèman wèlè-wèlè, jakuma ni karafe, Jinè moso tòn nò sèbèn, Min m'o ye dolo, kalo.
16.
N'fa yi don da, ka don da, Don sera.
N'fa yi don da alamisa don sakoma, solu y'o don sera.
17.
kurubete kurubete yo, solalu ba sara, kurube kule.
Mankalannin fila yi jalaba kòrò bunte, kurube, kule.
18.
dononnin kasira, n'danyuan, fini biri n'fila la, n'danyuan, n'fila kana gwalo mèn, n'danywan.
19.
Alamisa don, sinikènè kènè, n'faw ye n'k'u ka josòn cènin ye.
N'fa Konimba y'i ban josòn cè nyini mòn fo ka ne k'a ka josòn cènin ye.
N'fa Fajo y'i ban josòn cè nyinin mòn fo ka ne kè k'a jo sòn cènin ye.
n'fa Ceman y'i ban josòn cè nyini mòn fo ka ne kè k'a jo sòn cè nin ye.
Alamisa don, sinikènè kènè, N'Faw ya n'k u ka jo sòn cènin ye.
20.
Kuma, kuma; i la kasi kan ka jan, kuma ginginw y'i cua ta.
kuma kuma, i la duku fla mòn kasi min ye kuma, wolomoso jigitigè don.
21.
Dononmin dononba, San finnen yè dèndèndèn.
Donon ka shua bilen ye, jèn de bi yèlèn bilen balan.
22.
Dènèn kèrè la, so bi bòli, Dènèn kèrè la, banban.
Karafe juru tikèra i bolo, Bila nukurè juru lò, banban.
23.
Dènèn kèrè la, kalo jèlen, Dènèn kèrè la wèlèlèlè.
A kun bè n'juku nyana ko ne na sa blakoroya rò, o de ma buò.
24.
sebe na den da, sebenin fila na den da, Kuòjan.
Banan na den da, Banannin fila na den da, Kuòjan.
sebenin fila dò ye kuojan sira la, kelen ma den o rò, Kuòjan.
Banannin fila dò ye Kuòjan sira la, kelen ma den o rò, Kuòjan.
Den wolo ma gwèlèn, nka den lakènè ka gwèlèn den wolo ye, Kuòjan.
25.
Munturunin ta ye fala la munturunin, Bòli ka fuka magwèn.
Munturunin falaba jèni don, munturunin, Bol'i ka fuka magwèn.
26.
Benbe, benbe jiri ye, N'ya n'sara benbe la.
ma fa ni ba kèra benbe jiri ye, N'ya n'sara benbe la.
Benbe, benbe la jiri je, N'ya n'sara benbe la.
Ma fa ni ba de ye benbe jiri ye, N'ya n'sara benbe la.
27.
wolowolonin yo wolowolonin, wolowolo fatan wolowolonin, wolowolo batan wolowolonin.
N'ba yi kuori kolo kè dèkè rò ka t'o di denninw mòn, Denninw fatan denninw mòn, Denninw batan denninw mòn.
kun makirikiri, kun makarakara.
Farima y o ladiya, Farima kuruma y o ladiya, kurubukerebe y o ladiya, Ala ma diyara, kunu diyara, Ala ma koyara, kanu koyara.
Kanu furusabaa, kara b'o la, neri b'o la.
furu moso kònòntòn o bèe banna, kanu moso kònòntòn a bèe banna.
N'kun k a dòn ko saya be diyan nò, N'kun na n'buò sebe buò coko rò, kuò da la sebenin buònyuan tè.
N'kun k a dòn saya bè diyan na, N'kun na n'buò banan buò coko rò.
kuò da la banannin buònyuan tè.
Amadi kòròkè ni juakè sadi, yawuru ni gonga, gwèrè.
Nkolon soko, soko kènma, Nkolon soko, soko kènma, Mankalannin soko, soko karaduga.
28.
koronin koro, koro, koronin koro, jiri dò bè kumo rò, koronin koro, cèninw gwalo.
Kunjènin kunjè, jiri dò bè kumo rò, kunjènin kunjè, mosoninw gwalo.
I taar'i fa nyinikan soli, I taar'i fa nyinunkan cènin, I taar'i fa nyininkan; ko i ma se.
I taar'i ba nyinikan soli, I taar'i ba nyinikan musonin kenw, I taar'i ba nyinikan: k'i ma se.
koronin koro, koro, koronin koro jiri dò be kumo rò, koronin koro cèninw fanga.
kunjènin kunjè, jiri dò bè kumo rò, kunjènin kunjè, mosoninw fanga.
29.
Buò an nyè o, nyama o, Nyama buò an nyè, Dankunba la nyama sabali buò an nyè.
30.
Dankunba la nyama, Sira labila.
Sira labila, kuò denw bi taa.
Dankunba la jikin, sira labila, sira labila, kuò denw bi taa.
31.
ko anw ka jikin so, Denbalu ko an ka jikin so, Denba nyuman.
Danin fila dò bè denbaw fè, Ala ma n'kisir'o mòn, Denba nyuman.
32.
Un donna nkaman nò yan, nkaman.
Joli donna nkaman nò yan, nkaman nyakale.
33.
Dononnin i nya namina, Don b'o rò i nyè na suma.
34.
Janto kòròn nò numu janto, jala koro, janto felibi numu janto, jala koro, Numunin kèmè ye ka jelenin kèmè ta ka jirinin kèmè tikè Jantoba jala kòrò.
35.
ta tukura wa ju la munturu Bèe bi wòyòba fuka, bani.
Ne ko n'bi t'o de no nòjè, ta sisi jamanen bani fugaba.
36.
M'ba jèliba ntama fò N'ka n'dòn o la ka n'nyukuba.
dònkòli tu ya ne bolo mina, Ne bolo tè don cè wèrè bolo.
M'ba jeliba ntama fò N'ka n'dòn o la ka n'nyukuba.
Matikinin ya ne bolo mina, Ne bolo tè don cè wèrè bolo.
N'ba jeliba ntama fò, N'ka n'dòn o la ka n'nyukuba, Ŋolonin ya ne bolo mina, Ne bolo tè don cè wèrè bolo.
N'ba jeliba ntama fò, N'ba n'dòn o la ka n'nyukuba.
Kese in ya ne bolo mina, Ne bolo tè don cè wèrè bolo.
N'ba jeliba ntama fò, N'ka n'dòn o la ka n'nyukuba.
Kasanin ya ne bolo mina, Ne bolo tè don cè wèrè bolo.
N'ba jeliba ntama fò, N'ka n'dòn o la, n'nyukuba.
Cèmannin ya ne bolo mina, Ne bolo tè don cè wèrè bolo.
N'ba jeliba n'tama fò, N'ka n'dòn, ka n'nyukuba.
Jawoyinin ya ne bolo mina, Ne bolo tè don cè wèrè bolo.
N'ba jeliba ntama fò, N'ka n'dòn o la ka n'nyukuba.
Cejonin ya ne bolo mina, Ne bolo tè don cè wèrè bolo.
N'ba jeliba ntama fò, N'ka n'dòn o la ka n'nyukuba.
Mamurunin ya ne bolo mina, Ne bolo tè don cè wèrè bolo.
N'ba jeliba ntama fò, N'ka n'dòn o la ka n'nyukuba.
Ncinin ya ne bolo mina, Ne bolo tè don cè wèrè bolo.
37.
Ncinin we, ncini Mamari ncini we, Moro ko duman to.
Kalan ka dennin Nyamanto bolila Ka bolokuoli fini to so nin kumo.
Nin kònònin kònò cè nyininko nin ye.
Kònònin saraman.
Kònò bèe bi zoro muòn dun, Nanalen ko e kan a dun, kònònin saraman.
38.
Nyani ko taa i ta in ka tikè, kògòfa Nyani ko woyi.
Nerekoro ba Nyani ko a ta in ka tikè, Kògòfa Nyani y'a ba bon'a ka wolo lò.
39.
Sinsan la, sòn y i sako sinsan la k'e ye kamalen ye.
Sinsan la sòn n'i moso y'i sako sinsan na K'e ye kamalen ye.
Sinsan na sòn y i sako sinsan na ko e ye kamalen ye.
Sinsan na ŋana nin ni ŋanakè y'u sako sinsan na ko e ye kamalen ye.
Sinsan na, sòn y'i sako sinsan na ko e ye kamalen ye.
Sinsan na Tafen ni Matiki y'u sako sinsan na K'u ye kamalen ye.
Sinsan na sòn y'i sako sinsan na ko ye kamalen ye.
sinsan na Nyinè ni Jawoyi y'u sako sinsan na k'u ye kamalen ye.
Sinsan na, sòn y i sako, sinsan na ko e ye kamalen ye.
Sinsan na Ŋolo ni Kuma y'i sako sisan na ko e ye kamalen ye.
Sisan na sòn y'i sako sisan na ko e ye kamalen ye.
Sinsan na Majo ni Ncinin y'i sako sinsan na K'u ye kamalen ye.
Sinsan na sòn y'i sako sinsan na ko e ye kamalen ye.
Sinsan na Kese ni Nyanyuman y'i sako sinsan na k'u ye kamalen ye.
Sinsan na sòn y i sako sinsan na ko e ye kamalen ye.
Sinsan na Worijo ni Mamuru y'i sako sinsan na k' u ye kamalen ye.
Sinsan na, sòn y i sako sinsan na ko e ye kamalen ye.
Sinsan na Cèman ni Fanta y'i sako sinsan na k'u ye kamalen ye.
Sinsan na, sòn y i sako sinsan na ko e ye kamalen ye.
Sinsan na Dnanba ni Cèjo y'i sako sinsan na K'u ye kamalen ye.
Sinsan na sòn y'i sako sinsan na ko e ye kamalen ye.
sinsan na Ncinin ni Seli y'i sako sinsan na k'u ye kamalen ye.
40.
N'taara nkalama do, n'taara cèlu sòrò.
Jikinyè sen na welenketen n'ko n'tèri Famusa:
woro je walawala buò juka rò Ko da n'tèkè, n'ko n'tèri Famusa:
Nyinikan de jeli dennin Baba sikey N'y'o kè n'taamanywan ye.
N'taara nkalama do, n'taara cèlu sòrò malo foro fofo Nkalama do kuò tu in nò.
A tantan tikè ne nyè gwannen, A le mana suma, ne nyè na suma.
41.
N'baara n'ba sòrò bènè kari.
Bènè kari diyara n'na, denkènin nana n'bolo.
Bènè kari diyara n'na, denmoso nana n'bolo.
N'danywan y'i da, y i sen da ne kan, N'danywan y'i da a y'i kun da ne kan, N'danywan malo to n'nò de, jama nò malo ka fusa dolen ye.
42.
Banannin bananba, San finnen ye dèndèndè.
Sebe ka jan bile ye, jèn de bi yelen bile balan?
Dononnin dononba, San finnen ye dèndèndè.
Sebe ka jan bile ye, jèn de bi yèlèn bile balan?
43.
Ji we jinin we, fala ji we, Jinin kan ka jan.
Solima, nkosonbara, ta kuoli yòrò jan nò kuò sumalen, fala jinin kan ka jan.
44.
I ma yelen i kana yelen kona ka bolo fè, wolobalinin.
I ma jinkin i kana jikin kona ka bolo fè, wolobalinin.
kona bè jala lò jinè moso, kona bè jala lò, wolobalinin.
45.
Dnanya ye dibi ye, dibi jènyèjè Dnanya ye dibi ye, dibi juku jènyèjè.
Woloba sikilen, o nyènin yòlikò-yòlikò Ne ko n'bi bòli de o y'o kuo buò n'kònò.
wolofa sikilen, o nyènin yòlikò-yòlikò Ne ko bi bòli de, o y'o kuo buò n'kònò.
Numumoso sikilen, numumoso nyènè ka kunan.
Ne ko n'bi bòli de, o y'o kuo buò n'kònò.
Jèlimoso sikilen, jèlimoso da ka farin.
Ne ko n'bi bòli de, o y'o kuo buò n'kònò.
Dnanya ye dibi ye, dibi jènyèjè, Dnanya ye dibi ye, dibi, juka jènyèjè.
46.
Solu, fo, solu mandiya fo An tè taa tunin kuòfè?
Mele bè tunin, fini jè Dokolen bè tunin kuòfè.
Mele be bunin, ferefe Nyaranman bè tunin kuòfè.
Mele bè bunin, basiya Dokolen be tunin kuofè.
Solu ko solu mandiya ko An tè taa tunin kuòfè.
47.
N'i ni numulu bènnen Kana sèkè kè mumulu rò.
Maafafura bè numulu da Kana sèkè kè numulu rò.
48.
Ayi koronin ma diya yòrò jan nò koronin ma diya.
Mininyan ni bama kèlèla koro Dnan nòfè toro yo nin ma diya.
49.
Awa bòlilen-en korono.
Awa bòlila bolokuo moso nyè Ka wolonkoton tikè ka ti'i siki Masènyèba kèrè la.
Awa i na malo bi den wo korono.
50.
Sinin we, sinin Mamadu, Mamadu kojugukèla.
He Kolobokaw ka Nyamanto Bolila ka bolokuo fini to so ni kumo.
51.
Ehe, maaninw yo maaninw:
Dozokè ya nin kè kabako ye.
Dozokè wililen nyo k o bi taa dozo yala la.
Sa juku ye ka donsokè nin cin.
Ngunaninjè wililen sèlèlèlè Di ka t'i siki donsokè nin kòrò:
Ko ni bi mòow ka ŋunanfakiya tè, Ko ni bi mòow ka tetewulèya tè, ko e kun na nin sacin fura buò.
Nkunanninjè wililen sèlèlèbè di ka taa sacin fura buò, Di ka n'o kè donsokè nin na.
Dozokè wililen, ko e bi to ni Nkunaninjè nin ye.
Nin yè ne ka Fa kòrò susòn shènin buò.
Nin ye ne ka ba kòrò susòn shènin buò.
Nkunaninjè moso kasi kan ko:
Ehe, maaninw yo, maaninw, Dozokè ya nin kè kabako ye.
52.
Blakoro kolonba t'i da dufalen bolo lò I ka tèkè rɔ mugu min'an ye.
Ne yi n'pan ka dufalen bolo san fè bolo yokoro, un ta bolo farala nyinan.
53.
Dakunba la gala ya gala i ye den bere sa.
Dakunba la gala, kumoba gala, gala i ye den bere sa.
54.
Dawòorò su, sòlima denw Dawòorò su, nin ma diya.
Gingin de kasilen Somabuku, gingin de kasira sòlimadenw, Dawòorò su nin ma diya.
55.
ka taa a fò kasaban yè, An bèe kèra dankòròba ye sa.
Somabuku kasabaw yo, An bèe kèra dankòròba ye sa.
Blakoro te kuo ni sèkè ye, An bèe kèra dankòròba ye sa.
Somabuku ba kasabaw yo, An bèe kèra dankòròba ye sa.
Blakoro tè kòbi gwèsè nyimi, An bèe kèra dankòròba ye sa.
Somabuku ba kasabaw yo, An bèe kèra dankòròba ye sa.
Ka t'a fò kasabaw ye, An bèe kèra dankòròba ye sa.
Somabuku ba kasabaw yo, An bèe kèra dankòròba ye sa.
56.
A' ye n'to ben sa ko wolomuso, jigin man gwèlèn wo- Dò dennin ye n'ye.
Sakoma aw bè n'kan, file rò aw bè n'kan, Dugujè donon kasilen, aw bè n'kan.
A' ye n'to te sa ko wolomuso, Jiki ma gwèlèn wo dò dennin yè n'ye.
57.
Ta tukura fala bin na.
Manturu ba bi kasi ma kuraba, ko n'bi taa wòyò lòje tasuma jamanen o ma dufan ban.
58.
Sinin lenken-lenken sinin Duku mòn bolo lenken-lenken - Eya.
cè ma bara wele, gwalo na bòli ka t'i fil'o ma da: ko ne wa?
N'kan t'i mòn, n't i mòn gwalo, N'kan t'i mòn, ne ni n'ka bara don.
59.
Sunbanin yè ka malo kuo kè.
Bukuninna Sunbanin yè ka Malo kuo kè, cua taa kuo.
Kabi kuma tara don min, Kabi bolo bolokuo taara don min, A ko: wii ne fa ni n'ba, malo na buò an bèe rò, Nyinan pew-pew-pe-pew.
Duku maa kòròlu y'a wele K a ladi kèrè fè bèrè bèrè.
Sunba ma ladikan sira mina, a m'o sira mina.
Kabi bolokuo kalo jòra kaban, A ko: wii ne fa ni n'ba, Malo na buò an bèe rò, Nyinan pew-pew-pe-pew. Duku maa kòròlu y'a wele k a ladi fèrè fè.
Sunba ma ladikan sira mina, a m'o sira mina.
Kabi bolokuo moso nana kaban, A ko wii: ne fa ni n'ba.
Malo na b'un bèe rò, Nyinan pew-pew-pe-pew.
Duku maa kòròlu y'a wele K a ladi kèrè fè bèrè.
Sunba ma ladikan sira mina, a m'o sira mina.
Kabi bolokuo moso nana kaban, A yi bolokuo moso ta ka pèrèn De ka kuòkòròjòw ta ka pèrèn pa-pa-pa.
A y'u ta ka pèrèn.
Sunbanin ye ka malo kuo kè, Bukuninna Sunbanin yè ka Malo kuo kè, cua taa kuo.
60.
Ne ni Sayon bènna tintin kan, Ne m'a dòn maafaa dunan ye.
Ne y'o ladon ka ji d'o mòn, Ne m'o dòn maafaa dunan ye.
Ne ni Sayon bènna tintin kan, Ne m'a dòn maafaa dunan ye.
Ne y'o ladon ka to d'o mòn, Ne m'o dòn maafaa dunan ye.
61.
Aw ma koman kan mèn, Koyankaw ka blakoro, Koman kan mèn koman.
A ma kè nyè dimi ye, koman, Ne ba y'o furakè kuo dòn, koman.
A ma kè kunkolo dimi ye, koman, Ne ba y'o furakè kuo dòn, koman.
A ma kè kònò dimi ye, koman, Ne ba y'o furakè kuo dòn, koman.
Kolo tikè kolo la, koman, Ne ba t'o furakè kuo dòn, koman.
pasa tikè pasa la, koman, Ne ba t'o furakè kuo dòn, koman.
Aw ma koman kan men, Koyonkaw ka blakoro, Koman kan mèn, koman.
62.
Solu we ba nyukuba len, Solu we kannada sèbènnin.
Cekura y'un sòn banyuku la o diya ye, fètè y'un sòn kannada sèbènnin.
solu we ba nyukuba len, solu we kanada sèbènnin.
Gwanyiri y'un sòn banyuku la, o diya ye.
Maa dò y'un sòn kannada sèbènnin.
solu we ba nyukuba len, solu we kannada sèbènnin.
Gwawele y'un sòn banyuku la, o diya ye, Maa dò y'un sòn kannada sèbènnin.
solu we ba nyukuba len, solu we ba nyukuba len, solu we kannada sèbènnin.
Còòri y'un sòn banyaku la o diya ye, Maa dò y'un sòn kananada sèbènnin.
solu we ba nyukuba len, solu we kannada sèbènnin.
Kurube y'un sòn banyuku la.
O diya ye, Maa dò y'un sòn kannada sèbènnin.
solu we ba nyukuba len, solu we kannada sèbènnin.
Nyama y'un sòn banyuku la o diya ye, Maa dò y'un sòn kannada sèbènnin.
Solu we ba nyukuba len, solu we kannada sèbènnin.
Siraba y'un sòn banyuku la o diya ye, Maa dò y'un son kannada sèbènnin.
Solu we ba nyukuba len, Solu we kannada sèbènnin.
Janè y'un sòn banjuku la o diya ye, Manè y'un sòn kannada sèbènnin.
Solu we ba nyukuba len, Solu we kannada sèbènnin.
Zannin y'un sòn banyuku la o diya ye, Maa dò y'un son kannada sèbènnin.
Solu we ba nyunuba len, Solu we kannada sèbènnin.
63.
N'ma ni da, dònkilidadenw ma nin da, N'tina dò wèrè da tun.
Kònònin kelen taara kilinin kele da Jala kelen kòrò, maa kelen taar'o sòrò ye.
Alamisa bisimila, jala jan kòrò ye, bisimila, kònònin fila taara kili fila da jala fila kòrò, maa fila taar'o sòrò ye.
Alamisa bisimila, jalan jan kòrò ye, bisimila, Kònònin saba taara kili saba da jala saba kòrò, maa saba taar'o sòrò ye.
Alamisa bisimila, jalan jan kòrò ye, bisimila, kònònin naani taara kili naani da jala naani kòrò, maa naani taar'o sòrò ye.
Alamisa bisimila, jala jan kòrò ye, bisimila, Kònònin duuru taara kili duuru da Jala duuru kòrò, maa duuru taar'o sòrò ye.
Alamisa, bisimila, jala jan kòrò ye, bisimila, Kònònin wòorò taara kili wòorò da Jala wòorò kòrò maa wòorò taar'o sòrò ye.
Alamisa bisimila, jala jan kòrò ye, bisimila, Kònònin wolonwula taara kili wolonwula da jala wolonwula kòrò, maa wolonwula taar'o sòrò ye.
Alamisa bisimila, jala jan koro ye, bisimila, Kònònin sèkin taara kili sèkin da Jala sèkin kòrò, maa sèkin taar'o sòrò ye, Alamisa bisimila, jala jan kòrò yen bisimila, Kònònin kònòntòn taara kili kònòntòn da jala kònòntòn kòrò, maa kònòtòn taar'o sòrò ye.
Alamisa bisimila, jala jan kòrò ye bisimila, Kònònin tan taara kili tan da Jala tan kòrò, maa tan taar'o sòrò ye.
Alamisa bisimila, jala jan kòrò ye bisimila, N'ma nin da donkilidadenw n'ma nin da, N'tina dò wèrè da tun.
64.
I la denw sèngèlen ye, kuma!
I la denw sèngènnen Gwanyuman jara yo.
I la denw sèngènnen ye, i tè kuma?
Kan kolo jalen ye, kuma!
Sen kolo jalen ye, kuma!
bolo kolo jalen ye, kuma!
ju kolo gwannen Gwanyuman jaro yo, Dònkili bannen ye, kuma!
I la denw sèngènnen ye, kuma!
I la denw Sèngènnen Gwanyuman jara yo, Donkili bannen ye i te kuma?
65.
Zema tè yan wa, Zema, To minanba nalen yakayi.
Zema tè yan wa, Zema, To minanba na bè yakayi.
66.
Zema yo nyinan diyar'i la.
Zema yo nyinan diyar'i la.
Zema kònò ko ba ye ka Nyagaji min fugaba rò, Nyinan diyar'i la.
Zema yo nyinan diyar'i la.
Zema yo nyinan diyar'i la.
Zema kun ko nyamu Kabatò kun fugaba rò, Nyinan diyar'i la.
Zema yo nyinan diyar'i la.
Zema yo nyinan diyar'i la.
Zema to kununkan bi kònòba wili fugaba rò, Nyinan diyar'i la.
67.
Zema yo ka ye ka ye, Zema yo manyumanko.
Zema yo jala jè nyuman tè sòrò Nyèkuoji rò, manyumanko.
68.
Bonya y'an fa, yan mògòbalu, bonya y'an fa, Sòkòma ni wula dèmè-dèmè, O ma duan den a barika.
69.
N'sòn fèn da, mobilèti tiki cènyin, n'sòn fèn dò, o dò dòkò b'an na.
I n'sòn Ala m'i sònna, I bile n'sòn jako Koyar'i la.
70.
I ma taa koronan nò kamalenba, Jako ka diya i la kamalenba.
I la taa flebi kamalenba, Jako ka diya i la kamalenba.
I ma taa kènyèka kamalenba, Jako ka diya i la lenba.
I ma taa banyanfa kamalenba, Jako ka diya i la kamalenba.
71.
Sinin cè ka nyin kalo yili ye.
Ne ba Nyananso, sinin cè ka nyin Kalo yili ye, sinin jè wèlèlè.
Do na boli ka jònjòn de, Nyinè ne ka Zunke Kana bòli ka jònjòn de, sinin jè wèlèlè.
72.
Solu ye, ehe, eyiye!
solu yè ka bolokuo numu ba nèni.
Duku mana jè a na nyuan ye de, Solu ye, ehe, eyiye!
Solu yè ka bolokuo numa fa nèni.
Duku mana jè a na nyuan ye de.
73.
Sinton, ne sinton jara yo, Sinton jara ma na kuo lanyinin de.
Sinton jara nana baden nyaka la, Sinton jara ma na kuo lanyinin.
74.
wence, wence, wence nana fura la, wence, wence, wence, wence nana fura la, jama don.
75.
Iye, iye Majukunin de ye moso ye, Moso tè Majugunin buò.
fila nin Maraka kèlèla, Majukunin y'o kèlè ban.
Moso tè Majukunin buò.
76.
Denbalu fari la fini nòkòlen don, A na jè, ne dua Fariyara.
Nyinè de fari la fini nòkòlen don, A na jè ne dua Fariyara.
77.
Yamisen nana, Yamisen, Yamisen nana, Yamisen duku ba ja.
te yalama dè, Yamisen, Yamisen nana, Yamisen.
78.
jòra, siki dolo jòra.
ko ne ye dennin kelen ye.
Siki dolo ma jò den kelen Ba bi jòrè, n'dua bè bolo lò.
79.
Fèn dò bè kòròn ju rò, yoloba, O buò bè jantanso fè; yoloba.
fèn dò bè kòròn ju rò, yoloba, o buò bè fèn nyumannin fè, yoloba.
Den kèmè kuolen don, yoloba, Den kèmè munnen don, yoloba, kuolen, munnen don, yoloba.
o buò bè fèn nyumannin fè yoloba.
80.
N'dwanin kunnadi, yo tèm'an ka wa de, Siran tè bi ta in nya.
N'duanin jòntankè yo, tèm'an ka wa de, Nyeji tè bi ta in nya.
Sinjiw sikilen ye, tèm'an ka wa de, Siran tè bi ta in nya.
N'dwanin jòntankè yo, tèm'an ka wa de, Siran tè bi ta in nya.
Badenw sikilen bè, tèm'an ka wa de, Siran tè bi ta in nya.
N'duanin jòntankè yo, tèm'an ka wa de, Siran tè bi ta in nya.
Teriw sikilen bè, tèm'an ka wa de, Siran tè bi ta in nya.
N'duanin jòntankè yo, tèm'an ka wa de, Siran tè bi ta in nya.
81.
Ji ka suman, makari bè.
ji ka suman, nakari bè.
cè kelen yelen, ji ŋomi yè n'nyè.
ji ka suman, makari bè.
82.
Kòlòn kònò ji yo, n'fa yi n'kalifa i mòn, sannin kèmè ci don, ko e k'i yiri to n'nò.
kòlòn kònò ji yo, n'fa yi n'kalita i mòn, Sannin kèmè ci dan, ko e k'i jiri to n'nò.
Nin jiri ye mun jiri ye, Baden sòrò ma di.
Nin jiri ye mun jiri ye, woloden sòrò ma di.
Nin jiri ye mun jiri ye, Balema sòrò ma di.
kòlòn kònò ji yo, n'fa yi n'kalifa i mòn, Sannin kèmè ci dan, ko e k'i jiri to n'nò.
83.
M'an k'a lajè de kènè tè nyan.
M'an k'u lajè nin kènè in tè nyan.
84.
Cè farin nyè ko sikidolo, cèba jito nyè ko dala la jomi dalen, Zanke nyè ko sinidolo, cèba jito nyè ko gala la ngomi dalen.
85.
Kamalen ni kamankun tè kelen ye, Dozon Kamalen ni kamankun tè kelen ye.
Ne bi cèlu de wele, Saa ni suna tè kelen ye, bèe y'o don.
Saa ni suna tè kelen ye, Dozo kamalen ni kamankun te kelen ye, bèe y'o dòn.
kamalen ni kamankun tè kelen ye.
86.
Nkolomu ka na, dozo Nkolomu ka na, Nkolomu ka na, dozo nkolomu ka na.
o woro ma min fò, woro ma min fò, ne ma t'e fè so, woro yo, ne na t'e fè so.
o jana ma min fo, jana ma min fò, ne na t'e fè so, jana yo ne na t'e fè so.
87.
A' y'a lòbèn, nènè jikinna!
A' y'a lòbèn, nènè jikinna!
woronin k'a lòbèn, nènè jiginna!
A' y'a lòbèn, nènè jikinna!
A' y'a lòbèn, nènè jikinna!
A' y'a lòbèn, nènè jikinna!
88.
ka manyumanko kè kuò kèrè to, ka yòli-yòli kè kuo kèrè to, nka me ma se ka kuo.
Nèkè tantan tikè, denw manyumanko, yo woro ma se ka kuo.
89.
Kojo, koko ŋomi yo, nkolon y'a juru tikè.
Badenya juru sirila nkolonnin sen na, Nkolon y'o juru tikè.
90.
Denbaw yo ne ko aw ni suro de, Eee, ne ko a ni surò.
91.
Denko denko, cèbalu yo, Ne nakun yè denko ye, cèba, i tè n'sòn den?
cèba ma o di e mòn, cèbakòrò mana kòba Fini de di e mòn, cèba i tè n'sòn den?
cèba mana bi don min, cèbakòrò n'a lajunon nò nsalanninw kunun n'na, cèba mana bi don min.
NAN
CÈNIN KEGUNMAN
nsiirinin, nsiirinin
ko muso kònòma dò tun tagara lògònyiniyòrò.
a ye lògò nyini, a ye lògò caman nyini ka a bila. a ma se ka i yèrè nyun.
den min bè a kònò, a ko: n na, ne wolo, ko ne bè e nyun.
ko : hén, den min kumana, a be a ba kònò, ko o tè se ka i yèrè wolowolo wa ?
a ye i yèrè wolowolo.
ko: n na, ko ne kun li !
ko den min sera ka i yèrè wolowolo, ko e tè se ka i kun li wa ?
a ye i yèrè kun li.
ko n na, ko n tògò la !
ko den min sera ka a kun li, ko e tè se ka a tògò la?
a ye a tògò la ko n tògò ye Barawulenin ye.
a ye bamuso nyun.
o tagara.
u tagara se so kònò minkè, a kòròkèw ko, ko u bè taga sunguruntigèyòrò.
a tagara ni a ye.
a kòròkè ko ni a tagara, ko o bè a bugò.
a banna, ka tugun o kò.
a kòròkèw ye a bugò ka segin.
a ye i yèrè yèlèma ka kè muru nyumannin dò ye a kòròkèw nyè.
a kòròkèw tagara, ko e, ni a ye a sòrò an dògònin Dawuda yèrè tun bè yan, ko an tun bè nin di a ma wa ?
ko e, ko ale yèrè don !
o ye a bugò bilen ka segin.
a tagara à yèrè kè dulòki nyumannin dò ye o nyèfè tugun.
ko ni a ye a sòrò, an dògònin Dawuda yèrè tun bè yan, ko an tun bè nin di a ma wa ?
ko ale yèrè don ! a ye a bugò.
a ye i yèrè kè limògò ye ka tugun o kò.
o tagara se kungo kònò.
su kora o la, o ko : ni o ko ko o bè taga nyè fè, warabaw bè o dun, ni o ko ko o bè segin kò fè, warabaw bè o dun. ni o ko ko o bè don subagamuso fè yen, subagamuso fana bè o dun.
Dawuda sinna ka i yèrè yèlèma ka i kè a nò la, ko aw tun ma à fò ko ne ka segin wa ?
ko ayiwa !
an ka don subagamuso nin fè, subagamuso nin tè se ka foyi kè an na.
o donna.
subagamuso nin ye layòrò di o ma.
o lara.
subagamuso nin ye a ka muru ta ta ta ta ta ne ye a da gè! na ne ye n ka mògòfagamurunin da gè.
Dawuda ko : en, en, en, a da gè!
e diye n yèrè ta minè ka a da gè yan
ko e, ko ale bilen ma sunògò ?
a ye a sòrò den saba tun bè subagamuso nin yèrè fè.
ko e bamuso tun bè to ka mun di a ma, e diye sunògò ?
ko a tun bè to ka to nyumannin tobi ka a di ne ma n diye sunògò.
a ye to nyumannin tobi ka a di a ma. a ye o dun. a lara.
subagamuso nin ye muru ta tugun kò !
ta ta ta ta ne ye a da gè! na, ne ye mògòfagamurunin da gè.
Dawuda ko : en, en, en, a da gè!
e diye n yèrè ta minè ka a da gè yan.
ko e, ko ale bilen ma sunògò ?
ko ne ma sunògò koyi.
ko e bamuso tun bè to ka mun di e ma, e diye sunògò ?
ko a tun bè taga kò la ka taga segi ta ka o fa ji la.
o nana o kè ka ne ko n diye sunògò.
subagamuso nin tagara, a tagara kò la, a ye segi ta ka taga kò la, ka taga a fa, ji bònna ka taga a fa, ji bònna.
Dawuda yèrè kòròtòra a la, a yèrè tagara a nòfè ko ale bilen ma se ka a fa ?
ko onhòn !
a ye segi minè ka a fa.
hali ji kelen ma toni diye a bòn a nò na ko a fa! ko e bèna ne sòrò so kònò.
subagamuso nin mana a fò ko a bè a fa, a bèè bònna.
Dawuda yèrè tagara ka taga a yèrè ka finiw ni a kòròkèw taw ta, ka o don subagamuso nin taw la.
subagamuso nin kòròtòra ka na.
a nana ko : ta ta ta ta, n ye a da gè !
na, ne ye mògòfagamurunin da gè!
mògò ma kuma, a ye a fò bilen : ta ta ta ta, n ye a da gè !
na, ne ye mògòfagamurunin da gè.
a sinna ka wuli, ka a den bèè kantigè.
dugu jèra, Dawuda yèrè wulila ko woo ko e ye e denw faga !
Dawuda ye a kòròkèw ni a yèrè kè fònyòn ye, diye wuli ka taga.
subagamuso nin ma don a bè a ta sara cogo min, a ye i yèrè kè Dawuda ka kòròkè ka sungurun nyumannin ye.
a tagara sa.
su kora subagamuso nin tagara
a donna Dawuda la kòròkè ka so kònò a ye baro kè.
Dawuda ka kòròkè nana sunògò
a ye Dawuda ka kòròkè nyèkili fila bò ka taga ni a ye.
a bamuso ko a ka taga a nyini, ko a ka taga nyèkili fila nyini ka na.
Dawuda tagara.
o ye a sòrò subagamuso nin den dò a tun furulen bè duguba dò la.
a den kelen bè yen.
a ye i yèrè yèlèma ka kè o den ye diye taga subagamuso nin nòfè.
ko e ko nyèko bè n cè la ko a nyèkili fila man nyi ko ne bèna nyèkili fila nyini e fè !
ko e ko nyèkili fila tun bè ne fè wa ?
ko a ye o minè. a ye nyèkili fila ta, diye sin ka yèlèma ka kè bèlènin ye. ko ne Dawuda yèrè don diye boli.
subagamuso nin ma don a bè o cògò min na tugun.
a ye i yèrè kè lemurusun nyumannin dò ye Dawuda ka so kònò.
cènin fila tagara yèlèn o la.
o tagara o fò o cènin fila bamuso fè, ko e ma ye ko a denw bè yèlèn na lemurusun na ? ko lemurusun nin tè lemurusun ye, ko subaga don !
o kèra dòròn, yirisun wulila ni cènin fila ye.
subagamuso nin ka saga tun tununnen bè.
Dawuda yèrè tagara ka i yèlèma ka kè saganin dò ye ka taga.
ko e ko n na saganin nana bi wa ?
ko ònhòn ! ko ni e dun ma cènin fila bila n kò ka kè n gèn ye, ne bèna tunun bilen tugun.
a ye cènin fila bila a kò, o ye a gèn.
a sinna ka cènin fila yèlèma ka kè fònyòn ye diye boli.
ko woo ko ne Dawuda yèrè don.
a ma a don a bè a kè cogoya min na.
a tagara i yèrè ke kòba ye.
Dawuda bamuso tagara finiko kè o la.
Dawuda nana, ko n na, ko e kana kè finiko ye nin da dè! ko nin tè ji ye, ko bò yen sa!
e ma wolo ban ji nin bè yan !
ko aw!
o ye a sòrò subagamuso nin nyèkili fila tun be ji la.
Dawuda tagara foronto si diye o fili subagamuso nin nyèkili la.
subagamuso sinna ka a fò ko è e ka subagaya ka jugu ni ne ta ye ! diye sa.
a banna.
Mali fasa wido bamanankan na
Benɛna gafebulon dayɛlɛli senfɛ, Kalanko, Balikukalan ani Fasokanw Minisiri fɛ sibiridon zuluyɛnkalo tile 26, Benɛna lakɔlidenw ye darapo yɛlɛ ni Malifasa ye bamanankan na.
Benɛna ye Mali komini dɔ ye Tomiɲan mara la, ani Mali ni Burukina dancɛ ye kilomɛtɛrɛ damadɔ ye.
An k’o wido lajɛ.
DENMUSO FILA
ayiwa, an bè na ko wèrè fana daminè ka o fò aw ye.
dennin dò don.
a fa sara, a ba sara ka a tò to a ba sinamuso ye. a ba sinamuso o juguyara a la kosèbè.
lon kelen kèra, a denw ye dumunni kè. ni u banna tuma min, o dennin, o bè na ka na ka dumunni kè.
o kòfè, u juguyara dennin na.
a bè kan ka ba sinamuso ka filen ko.
filen nin cira a bolo.
a cira a bolo tuma min, ba ye i kanto ko ne ka filen, a tè sara la, i bè taga ni a ye dè ka taga fo Maromaroko.
i bè taga ka taga a ko yen dè ka a kala yen. sani i bè taga yen, suruku bè sila rò, warakalan bè sila rò, jinajugu bè sila rò , gòòtèw bè sila rò.
dennin fana ye i kanto ko ma !
a ko i ba tè ne ye.
a ko ni a ye kè ten, ne fana bè Ala minè ne bè taga ka taga i ka filen kala Maromaroko.
dennin wulila ka taga.
fòlòfòlò a tagara se suruku ma.
surukuw bè kan ka nyògòn kin.
a nana u ma ko aw ni ce !
o ye a laminè ko èè ko n den, e bè taga min ?
a ko n ba sinamuso ka filen cira n bolo. a ko a tè kala yòrò si ni Maromaroyòrò tè.
a ko n dun ne tè Maromarosilayòrò dòn, i ye o min fò.
a ko n den, Ala ma sira nògòyara !
a tèmèna, a tagara warakalan sòrò.
warakalan olu fana bè kan ka nyògòn dun.
a nana u sòrò ko ma !
a ko aw ni ce !
a ko i ni ce !
a ko n den, e bè taga min ?
a ko n ba ka sinamuso ka filen cira n bolo. a ko a tè kala yòrò si fo Maromaro.
a ko n den, Ala ma sira nògòyara !
a tèmèna o la. a tagara a sòrò jinamuso nyakelen bè yen. a bè kan k a yèrè sogo tigè ka a dun.
a nana. a ye ji bò, ka a ta ka a di jinamuso nyakelen ma, ka o fo.
o folen, a ye a ka dukènè bèe furan.
a ko a, n den, e bè taga min ?
a ko n ba ka filen cira n bolo.
a ko a tè kala yòrò si ni Maromaro jinamuso tè.
a ko n den, Ala ma sira nògòyara i ye !
den tèmènna. a tagara a sòrò gòòtèw fana bè sila rò.
o gòòtèmuso o kunsigi o bònnen bè ka na fo dugukolo.
a tagara a sòrò gòòtè a bè kan ka a kun ko.
dennin tagara ji dò ta ka na, ka a sigi gòòtemuso dafè, ka ji kè a kun na.
o ye a kun ko tuma min, a ye a dòn ji cayara ka tèmèn a yèrè ta kan. a ko èè nin ye jòn den nyuman ye ?
a ko e bè taga min ?
a ko ne bè taga Maromaro.
a ko ko mun kèra ?
a ko n ba sinamuso ka filen cira n bolo. a ko a tè kala yòrò si ni yen tè.
a ko n den, Ala ma sira nògòyara i ye !
a tèmèna o la. a tagara Maromaro.
a tagara a sòrò jinamusokòròba bè yen.
kolokurun jalan bè a bolo a bè kan ka o kè kolon na ka a bò ka a kè daga la.
dennin nana tuma min, a ye foli kè. a ye i sin ka taga kolonkala minè, a ye kolo nin susu ka a kè daga kònò.
a ye daga fa a kèra sogo ye.
a ye a bò ka a di jinamuso ma.
a tagara ji ta ba kònò ka na a sigi jinamuso ye.
jinamuso ko sisan, n den, na n kò ko.
o kò kotò, a bè iko ko sirifè.
o kò kotò, a bolo bèè tigèra.
a bolo tigèlen tuma min, jinamuso ye i kanto ko ne kò ani i ba kò, jòn nugulen bè ?
a ko ma ! ni ne ba kò tun bè komi e kò, ne tun tè se i ma.
e kò ka nyi ne ba kò ye.
a ko ee, n den, i nana mun nyini, Ala bè a nògòya.
a ko ko mun kèra?
a ko n ba ka filen cira n bolo.
a ko a tè kala yòrò si fo ka na yan.
a ko filen nin bè kala. a ye filen nin kala. a kalayòrò ma ye.
a sira. a seginna.
a ko n denw, dòw ye warakalan ye, dow ye wulu ye, kungowulu ye.
a ko ni u nana, ne bè i bila bòrò kònò san fè.
i tè se ka taga tuguni. ni i bè taga, i ni u bè nyògòn kunbèn.
a ko baasi tè.
a sira.
dugu jèlen, jinamusokòròba ye syèfan saba di a ma.
o syèfan saba dilen, a ko ni i sera wulaba kònò, i bè kelen ci.
a sera wulaba kònò, a ye kelen ci.
o kèra misi ye.
a seginna.
a ye do wèrè ci, o kèra sagaw ye ani fèn caman ye.
u bòra a kònò fo a bè surunya sugu kònò fana, a ye dò fana ci, o kèra jòn ye.
o bè kan ka sagaw ani misiw gèngèn ka na dugukònòyòrò bèè
misikasikan ! sagakasikan !
a ko nin ye jòn ye?
dennin nana ba sinamuso ka filen ta, ka a di a ma.
ba sinamuso ko n yèrè woloden, o fana ka filen minè. filen min bè a bolo, a ye a ci ka kè po !
o ye i kanto ko sisan filen nin fana a tè kala yòrò si.
i bataraden ! nin filè nin ye fa tè a la, ba tè a la, o filè nin ye, o kèra faama ye.
taga ka filen ta, a bòra yòrò min, i ka taga yen.
o fana tagara.
a tagara a sòrò surukuw bè kan ka nyògòn dun.
a ko e dakabanako ! n bada ma fèn nin ye. a ! nin ye ko kura ye.
a ko hèn ! tèmèn ni e da ye. a ko Ala kana hèrè kè i ye !
a bòra o rò.
a tagara a sòrò warakalan fana bè kan ka nyògòn dun.
a ko e sisan sa, n sera galomayirayòrò la.
warakalan fana bè nyògòn dun !
a ko èè i tònyògòn tèmènna a la nin nyògòn ma fò yen.
e saburòdennin ! Ala kana i ni hèra bèn !
a tagara a sòrò gòòtè, gòòtèmuso nyakelen o fana nyaji kelen bè kan ka bò, kelen dò jalen bè.
a ko e n bada ma o nyògòn ye
nin ye ko kura ye.
a ko i bè taga min ?
a ko ne bè taga Maromaro.
a ko Ala kana i ni hèra bèn !
a ko e tè Ala ye ?
a tèmèna.
a tagara se fo jinamusokòròba nin ma ka a sòrò o bè kolo jalan kè kolon na ka a susu.
o ye i kanto ko a ! nin ye kabako ye.
a ko i nana ni e da ye, tèmèn ni e da ye.
i tònyògòn bòra, o dun o ma nin fò.
a ko i bè taga min ?
a ko n nana Maromaro jinamuso bara.
a ko Ala tè i ni hèra bèn yan !
a ko e tè Ala ye ?
a ko n ba de ka filen cira n bolo n dun nana, ni a ye a sòrò, ni i bè se ka a kala yen.
a ko o tè baasi ye.
a ko n kolo susu !
a ko a ! ne bè se ka kolo jalan susu.
a ko e ka kolonkala minè dòròn, i ka a susu.
a ye a susu ka a kè daga kònò. daga fara sogo la dè.
a ko e bònè mayira a ko n bada ma nin ye.
n nana ka na o ye sisan ? u tora o de la.
a ko ko a ka taga ji ta ka na, ka a di a ma a ka i ko.
a tagara ji ta ka na a di a ma.
a ko a ma n kò ko.
a bè a kò la tuma min, o kò kotò bawo kòfara bòlen dòn iko disirifè cogo min, dennin bolo tigèra.
ni a ye a bolo kè fu la dòròn ka ba kò ko, bolo tigèra.
a ko ne tè se ka nin kò ko. a bè iko kò bamafara !
a ko tèmèn ni e da ye.
u sira.
dugu jèlen, a ye syè fan saba di o tigi ma, ko ni i tagara, ni i sera duguso kòfè, i bè nin ci.
a sera so kòfè yòrò min, a ye kelen ci
à kèra waraba ni suruku ye.
a sera duda la yòrò min, a ye dò ci
o kèra saw ani mininyan ye.
u nana ka na dennin kunbèn, ka dennin miné ka dennin faga, ka a farafara ka a sogo dun.
n ye o ye yòrò min, n ye o bila yen.
[Suruku ni ba.]
nsiirinin, nsiirinin.
ba dɔ, a tun be yaala.
la dɔ, a yaalatɔ a tagara bɛn ni suruku ye.
suruku ye a fɔ ba, e nana mun kɛ wa?
a ka a fɔ ko ale nana yaala.
a ye ba minɛ ka a fɔ:
limɔgɔ be yɔrɔ min na ne te e dun, limɔgɔ te yɔrɔ min na ne be e dun.
a ka ba minɛ ka taga tu dɔ gosi.
limɔgɔ bɔra yen.
a ko ale te ba dun yan.
a tagara blen tugun ka taga tu dɔ gosi :
ne te e dun yan.
a tagara ka taga.
o ye a sɔrɔ jara jiginna kura.
dɔ be tu rɔ.
a tagara tu gosi, diye a fɔ: sisan, ne be e dun yan.
a dɔnna ni a ye ka fɔ ko:
ne be e dun yan sisan.
jara sinna ka kuma dɔ fɔ ten.
a ka a fɔ e jara!
ne ka a mɛn ko e den dɔ man kɛnɛ.
ne nana ni ba dɔ ye, i be a furakɛ.
ba fana ko :
an ka dugu ra, e be gakurun fila la, a sabanan ye surukukungolo ye.
a ye gakurun fila la, diye surukukungolo don gakurun fila cɛ ra ka tasuma bila a ra, diye daga sigi, diye kɛ ji wuli ye.
tasuma ye surukukungolo yan jeni ka a jeni ka na fo a ton na.
a ko bakɔlɔnin, sabari sa!
bakɔlɔnin, sabari sa!
ne te a nyɔgɔn wɛrɛ kɛ.
a ko bakɔlɔnin ko:
jara!
a be a kungolo bɔra daga kɔrɔ !
tyɛn te!
n be a fɔ ko a ye a don ka nyan.
ko a banna le.
suruku bolila ka kungolo fɔri ka a bɔ daga kɔnɔ.
daga bɔra ka bin.
jara ye suruku gɛn ka a gɛn, ka a gɛn.
suruku tagara tunun jara la.
ba bolila.
ba ni suruku tagara nyɔgɔn kunbɛn.
suruku ko limɔgɔ be yɔrɔ min na ne be i dun, limɔgɔ tɛ yɔrɔ min na ne be i dun.
o tagara.
ko ba yɛlɛn yiri la ka jenilɔgɔ kari ka a jigin.
bakɔlɔnin yɛlɛla yiri la, a ko :
genw!
ko jara?
ne wa?
ne wa?
ne wa?
suruku wa?
suruku wulila ka sen kɛ tan.
a ko gonw!
jara!
ne wa?
suruku a ye nin yan!
a ye tulo fila wuli ka flɛflɛri kɛ.
a blen ye a kɛ: gan!
jara!
ne wa?
ne wa?
ne wa?
suruku bolila, suruku ye a pyaa.
ba jiginna ka pyaa.
kabiri o bɔra a la, ba te yaala.
n ye nsiirinin sɔrɔ, n ye a bla yen.
MANSAKÈ DENMUSO FURULI
ntalen.
mansakè dò don kurun dò bè a rò.
a ko mògò tè ale den sòrò fo ni min ye o ci a kaya la.
o ye duguw yaala. jamana wèrèw la, o ye o bèè yaala. u ma mògò sòrò min bè se ka kurun nin ci a fòrò la.
cè dò wulila ko ale bè taga mansakè den nò fè.
o wulila, a tagara.
a ni musokòrònin dò bènna sira rò.
a ko a ye ko cè i bè taga min ?
ko n fana ye o mèn ko mansakè den bè yen, ko a cè ka nyi, a nyògòn tè a na kun,a nyògòn tè walina kun.
sisan, ni n fana bè se ka kurun nin ci, ni n bè a ci,o bè musonin di n ma.
ni n tè se ka a ci, n bè a to yen.
musokòrònin ko sisan, na yan, a ko ne ka doni filè, ne dèmè n ka doni ka sanba.
a ko ayiwa, ko baasi tè.
a ye o ka doni ta.
a ni a tagara, a ni a tagara.
musokòrònin ye furamugu ta ka a di a ma.
a ye furamugu ta ka a di a ma tuma min, a seginna.
ònhòn, a ko ni i tagara, i bè a susa i fòrò la.
ni i ye a susa i fòrò la, i bè a susa bèlè la, i bè a ci.
a ko baasi tè.
a tagara mansakè bara. a tagara tuma min, ko mansakè ! a ko aw ni su !
a ko nba !
a ko è ne fana ye kibaru mèn, ne nana o de nò fè.
ko i nana o de nò fè ?
a ko ayiwa, baasi tè.
kurun nin filè nin ye yan. a ko kuma caman tè a rò.
i bè taga kurun nin kan, ni i sera ka kurun nin ci, a ko n denmuso filè i nyè yan, n bè a ta ka a di i ma.
a ko ayiwa, baasi tè.
cè nin fana tagara kurun nin na, ka kulusi bò, ka a fòrò minè a bolo, ka a gosi fara la. cè nin ye kurun ci.
o ye a ci tuma min na, mansakè tagara ka denmuso minè, ka a ko ka saniya, ka sanu di a ma, ka wari di a ma, ka a di a ma.
u tagara.
Ɲɛbila.
Alifalɔgu bolofara min bɛ Segu, a bɛ san tan bɔ olu y'u cɛsiri an ka sekow ni dɔnkow yiriwali la.
U ye baara caman kɛ o hukumu kɔnɔ.
O baara fanba kɛra ni Mamadu Keyita ka dɛmɛ ye min ye ɲɛmaa ye Farikoloɲɛnajɛ, Seko ni Dɔnko baarada min bɛ Segu.
Elizabɛti Dɛni Otɛri ye ɲininikɛla ye KIT la min bɛ Peyiba Faba kɔnɔ.
A fana ye baara caman kɛ sogoɲɛnajɛ kan, kɛrɛnkɛrɛnnenya la Kirango kɔnɔ.
Adama Wulale n'o ye Alifalɔgu ɲɛmaa ye, Mamadu Keyita ani Elizabɛti Dɛni Otɛri seko ni dɔnko kanu min bɛ olu la, o nana ni nin baara sigili ye sen kan.
Baara in bɛ tali kɛ:
Bamanan jokow - Tɔn - Sogow - Yɛlɛmaw.
Baara ɲɛmaaya tun bɛ Alifalɔgu bolo.
Ɲininikɛ jɛkulu tun ye Elizabɛti Dɛni Otɛri ani Mamadu Keyita ye.
Alifalɔgu bɛ foli kɛrɛnkɛrɛnnen kɛ Pɛrɛnsi Kulosi ye a ka dɛmɛ na.
A bɛ KIT fana fo Elizabɛti ka musakaw tali la.
A ma ɲinɛ Farikoloɲɛnajɛ, Seko ni Dɔnko baarakɛda min bɛ Segu kɔnɔ.
Sedu Jakite.
Alifalɔgu ɲɛmaaba.
Yankaw yo Yan cogo bɛ di N ye dunan ye Ne tɛ yan cogo dɔn.
Lahila ilala Ne tɛ yan cogo dɔn Mahamadurasuli Ne tɛ yan cogo dɔn.
N ye n sara dugutigi la Dugutigi ka yafa ne ma Ne tɛ yan cogo dɔn N ye n sara Alimami na Alimami ka yafa ne ma Ne tɛ yan cogo dɔn.
An bɛ tɔnkuntigiw ni tɔndenw fo, minnu bɛ duguw kɔnɔ, dugu minnu lajɛra an ka nin ɲinin senfɛ.
An ka foli kɛrɛnkɛrɛnnen bɛ Adama Wulale ye ani a baarakɛɲɔgɔn bɛɛ ka bɔ dɛmɛjɛkulu "Alifalɔgu" la Segu. Foli bɛ an ka kunnafonidilaw fana ye n'olu ye Musa Jago Jakite ka bɔ Kirango ani Bina Kumare ka bɔ Pelengana.
An ma ɲinɛ Ula Santara ka dɛmɛ kɔ.
Baara in kɛra ni nin kelen kelen bɛɛ ka dɛmɛ ye.
Daminɛ.
N nana aw ni su de! Dugu tɛ diya ni sigifɛn ɲumanw tɛ. N nana aw ni su de! Dugu tɛ diya ni dugutigi bɛrɛ tɛ. N nana aw ni su de! N ye kalanden ncinin ye.
Ɲɛnajɛ hakika: Sogow, fɔliw ni dɔnw.
Sogobɔ ye laadalaɲɛnajɛ ye diɲɛ fan bɛɛ fɛ. A bɛ ye ka caya jamana kɔnɔ min bɛ wele ko Azi. Barika b'a ko la yen kosɛbɛ.
Fɔli ni dɔn b'a senkɔrɔ yen.
Sogobɔ bɛɛ tɛ ɲɛnajɛ ye olu fɛ yen. Diinɛ b'a senkɔrɔ tuma dɔw la.
Sogow bɛ yen minnu dilannen don ni gaariw, kala ani bere ka fara kunkolo kan minnu faamuya man di bɛɛ fɛ.
U bɛ lamaga bolow fɛ, k'u bayɛlɛma ka kɛ sogow ye dununw senkɔrɔ ani dɔnbagaw fɛ.
Yɔrɔ caman na, fɔli ni dɔn tɛ fɛnw ye minnu bɛ jira u dama kɛnɛ kan. U bɛ ye fɛn wɛrɛw senfɛ i n'a fɔ seli, sɔnni n'u ɲɔgɔnnaw, jama bɛ sɛbɛkɔrɔ bɔ ka minnu kɛ.
Ni ɲɛnajɛ ninnu bɛ kɛ yɔrɔ minnu na, a tun bɛ dɔn bɛɛ yɛlɛmacogo la. Kalan tun don min tun bɛ mɔgɔw bilasira hali ka tɛmɛ dalakuma kan.
Fɔli bɛ ta ka kɛɲɛ ni dɔnkiliw ye minnu bɛ hamiw jira walima ka kɔrɔlenw fɔ, dɔn kɛtola bɛ minnu taamasiyɛn.
Dɔn ye nisɔndiya jirali ye farikolo fɛ.
Ɲɛnajɛ hakika b'a jira ko mɔgɔw bɛ se ka ɲɔgɔn faamu kuma senfɛ walima cogoya wɛrɛ la min tɛ kuma ye, k'u danbew jira walasa u kɔmɔgɔw k'u minɛ ni sɛbɛ ye.
Gundow don minnu taamasiyɛnw ye fɛn yetaw, mankan kɔrɔmaw, fɔliw, dɔnkiliw, dɔnw, donfiniw, ani sogow ye.
Tuma dɔw, sogobɔ ni boliko bɛ kɛ jiralifɛn ye jama na; ka kɔrɔlen, a dabɔkun sira bila pewu.
Ni wale suguya bɛ ye ni fɛn ninnu tara ka taa n'u ye dugubaw kɔnɔ walima n'u taara jamana wɛrɛ kɔnɔ, ka taa u jira yen walima k'u jira dunanw na minnu kanu ye yɔrɔ wɛrɛw yaalali ye.
Sogobɔ mana nin sira ninnu ta, farajɛw ladegeli bɛ ye a ko kɔnɔ, kalansiraw fana bɛ ye a ko kɔnɔ minnu ɲɛsinnen bɛ bangekɔlɔsili, Sidabana kɛlɛli, sɛnɛkow ani lamini n'u ɲɔgɔnw ma.
O la, sogobɔ dabɔkun min ye kalan ye ka ɲɛsin balikuw ma jamanaw kɔnɔ minnu b'u ka yiriwali baaraw daminɛ na, o bɛ kɛ wale ye min bɛ yɛlɛma siraw don mɔgɔw kɔrɔ.
Sogokow Farafinna kɔnɔ.
Bɛn kɛlen don a kan ko sogoko baju ye boliko ye; jirikunw ni maaninw tun ye fɛnw ye minnu tun bɛ labato sabu a jatelen tun don k'olu de bɛ mɔgɔw ni suw cɛ, mɔgɔkɔrɔba salenw.
Sogo minnu ye bɛɛ ka yetaw sisan, nka gundo ni diinɛ kasaw b'u nɔfɛ.
Sogoko ye gundo ye, labatofɛn don sabu hadamaden filanan don, diɲɛ dafalan don.
U ka kokɛtaw bɛɛ bɛ faamu wa dabɔkun ye ka mɔgɔw nisɔndiya.
Cɛko ni musoko tɛ tulonkow ye, i n'a fɔ bangeko. Ninnu ye walew ye minnu bɛ ye sogoko senfɛ walasa ka mɔgɔw layɛlɛ.
Sogobɔ ye laadalaɲɛnajɛba ye Farafinna.
Dugu kɔnɔ, jɔyɔrɔba bɛ sogobɔ la.
A ɲɛnajɛ bɛ kɛ dugu ka laadalakow ni sɔnniw na.
Bɛn ni kelenya sinsinnanw don. O de y'a to u bɛ kɛ n'a waati sera.
Fɛɛrɛw fana don ka laadaw lakana.
Sogobɔ ye laadaw dɔ ye jamana minnu na, olu dɔw ye: Mali, Nizɛri, Nizeriya, Kameruni, Gabɔn ani Kɔngo.
Sogobɔ kɔrɔlen bɛ latununni sira kan k'o sabu kɛ warintanya ni denmisɛnw ka jamanakɔnɔtaa ye.
Nin wale kofɔlen ninnu kɔsɔn, ɲɛnajɛ barika b'a la ka dɔgɔya. O bɛ taa laban laadaw ni sekow nagasili la.
Sogobɔ kɛlen bɛ ka sen kura ta jamana minnu na, olu ye: Togo, Zayiri, Burundi ani Nizeriya ye.
Sogobɔ bɛ kɛ nin yɔrɔ ninnu na walasa ka gɛlɛya da mɔgɔw ɲɛkɔrɔ minnu bɛ sen na. Sinsin bɛ kɛ laada kɔrɔw kan o la.
Sogobɔ bamananna.
Sogoɲɛnajɛ la bamananna, jama bɛ jɛ ka dɔn kɛ, sogow bɛ dɔn kɛ: sogo dɔw bɛ yen minnu ye baganw ladegew ye. Maaninw b'olu kɔw la minnu fana bɛ dɔnw kɛ. U bɛ lamaga ni berew ye.
Sogo ye bagan tɔgɔbɔlenw ladegew ye.
Maaninw bɛ mɔgɔw ka walew ni kɛtaw jira. Mɔgɔ minnu bɛ maaninw ladɔn, olu bɛ sogo jukɔrɔ.
Fɔli ni dɔnkiliw bɛ kɛ u kun.
Jɔyɔrɔba bɛ sogoɲɛnajɛ la duguw kɔnɔ sabu laadalako minnu ye an ka hadamadenya sinsinbere dɔ ye, o waleyali sira dɔ don. Wajibi don mɔgɔw kan ka sogoko lakana walasa a kana silatunun.
Ɲinini ka kan ka kɛ k'a dɔn sogoko tun bɛ cogo min na fɔlɔ, a cogoya minnu dabilala, olu ka kan ka ɲɛnamaya, ka fɛɛrɛ kɛ walasa sen kura minnu b'a kɔrɔ sisan, o ka kɛ siniɲɛsigi ye.
Laadaw bɛ se ka lakana ni fɛɛrɛw sirila ka sogobɔ jɔyɔrɔ yiriwa k'a kɛ jama ka ɲɛnajɛfɛn ye, k'a kɛ hadamadenya kalansira ye n'a jirali ye bɛɛ la.
Baarabolodalenw.
Nin baarabolodalen in min daminɛna san 2001 Sɛtanburukalo la ka se san 2002 Sɛtanburukalo ma, a dabɔkun tun ye ka ɲinini kɛ sogobɔ kɔrɔlen kan Segu jamana kɔnɔ.
O sira kan, sogo damadɔ latɔmɔna k'olu sigi sɛrɛ ni sɛrɛ.
Dɔnkili kɔrɔma minnu bɛ kɛ k'u jansa, olu de sɛgɛsɛgɛra k'u lakali n'o dɔnkiliw ye.
Sira min bɛ sogow, fɔliw ani dɔnw ni fɔlɔ joko cɛ, an bolo, o kɛra fɛn ye min man kan ka fili bolokɔ fɛ.
Lamɛnni ni yeli ani hadamadenya taabolow kɛra fɛɛrɛw ye sinsin kɛra minnu kan ɲinini in na.
Ɲinini tun bɛ dugu minnu kunkan, olu tun ye Banankɔrɔ, Kirango, Kɔndogola, Masala Ŋɔyi, Pelengana ani Sekɔrɔ.
Nin yɔrɔ kofɔlen ninnu jama fanba ye: Bamananw, Bɔsow ani Fulaw. Bamananw ka ca tɔw ye.
Ni Kɔndogola kelen tɛ, dugu kofɔlen tɔw bɛɛ delila ka kɛ Bamananfanga faba ye. Ni minnu ma kɛ faba ye, i b'a sɔrɔ o tun ye Kulubali walima Jara faamaden dɔ sigiyɔrɔ ye.
Bamananw y'u ka laadaw basigi nin yɔrɔ kofɔlen ninnu na ni sogoko, joko, dɔnw ni dɔnkiliw n'u ɲɔgɔnw ye.
Ɲɛnajɛ ninnu labɛnni bɛ tɔndenw ka bolo kan.
Bamananfangako dabilen ka ca san kɛmɛ ye bi, o n'a ta bɛɛ, laadalakow ni sekow minnu tun bɛ bolo la, olu ma se ka bɔ hakiliw la. O taamasiyɛn dɔw ye sogoɲɛnajɛw ni dɔnw n'u dɔnkiliw ye minnu bɛ kɛ san o san.
Laadalako minnu bɛ dabilali sira kan bi ka da diinɛw yiriwali (duguw bayɛlɛmani, tungafɛtaa, laadalaminɛnw feereli, silamɛdiinɛ ka kɔnni kan).
Cɛsiri ka kan ka kɛ ka ɲinini bila sen kan kunnafoni tɔw kan minnu bɛ bolo la dugu kofɔlen ninnu kɔnɔ.
Baarabolodalen in Mali kɔnɔ, o musakaw bɛɛ tara jɛkuluba fɛ n'o tɔgɔdalen bɛ Pɛrɛnsi Kulozi la, ka bɔ Lahɛ (Peyiba).
Ɲininikɛla jɛkulu:
Elizabɛti Dɛni Otɛri, Muso don. Ale ka baara ye hadamadenya taabolo ni fɔlikow lamarali ye Toropɛmuzemu/KIT. O yɔrɔ in ye (Peyiba faamaso baarada dɔ ye).
San 1990 kɔnɔna na, ale de cɛsirilen tun bɛ walasa Kirango ɲɛnajɛkɛlaw ka taa Farajɛla, taama na. K'a daminɛ kabini o waati, a ye ɲinini daminɛ sogobɔ kan, ka sɛbɛn caman dilan o sirakun na ka fara dɔnkiliw ni jaw tali kan.
Kirangokaw ye sogo damadɔw labɛn san 1996 kɔnɔ minnu taara jira muso in ka baarakɛyɔrɔ la, a ka jamana kɔnɔ. Ɲɛnajɛba tun don, min tun bɛ Farafinna ni Azi sogoko kunkan.
Mamadu Berema Kɛyita, Farikoloɲɛnajɛ, Seko ni Dɔnko baarada Segu jamana na, ale ye bolofara ɲɛmɔgɔ ye o baarada in na, bolofara min ɲɛsinnen bɛ laadalakow ma.
Dɛmɛjɛkulu min bɛ Segu ko "Alifalɔgu", Mamadu Berema Kɛyita n'o dɛmɛjɛkulu in ye baara caman kɛ ɲɔgɔn fɛ, k'o baaraw nafaw jɛnsɛn i n'a fɔ:
San 1997 la: "Sogobɔ ɲɛfɔlisɛbɛnw".
San 1997: "Mangɔnin dugu in dɔnnen don ni sogobɔ ye".
"Ɲinini tomow kan minnu bɛ Segu kafo kɔnɔ, Segu lamini kɔnɔ ani Marakala lamini kɔnɔ" (San 1998).
San 1999 na: "Bamananna laadaladɔnw ni kɔtɛba".
Jatabaarada min bɛ Bamakɔ, o de nana Pelengana ni Kirango sogobɔ jaw ta. Baara in kɛra ni Mamadu Samakɛ ka dɛmɛ ye. Ale ye jata ɲɛdɔnbagaba ye Bamakɔ fɛnkɔrɔbamarayɔrɔ la.
Baarabolodalen in koɲɛnabɔbaga ye dɛmɛjɛkulu "Alifalɔgu" ye.
Ale ɲɛsinnen bɛ Segu dugu labɛnni ma. Seko ni Dɔnko ani laadalakow lakanani sira kan, dɛmɛjɛkulu in kɛlen bɛ ka waleya dɔw daminɛ o bɛ san damadɔ bɔ bi, i n'a fɔ san 1996 sogotulon, ka fara ɲininiw kan Mangɔnin sogoko kunkan. Mamadu Kɛyita sen tun b'o baara ninnu na.
Gafe min filɛ nin ye (ale tubabukannama n'a bamanankannama) ka fara jakumataw kan, olu bɛɛ de bangena baarabolodalen in senfɛ.
[npogotigi min te cɛ fɛ fo jolifon te min na.]
nin kɛra npogotigi kelen ye.
cɛ o cɛ mana a nyini a be a fɔ ko a te o fɛ fo jolifon te min na.
ayiwa, miniyan ye o mɛn.
a ye i yɛlɛma ka i kɛ hadamaden ye ka na.
a nalen minkɛ a dɔgɔmusonin ye i yɛlɛma ka i kɛ dimɔgɔ ye ka don o kɔnɔ ka o lajɛ.
a ko a n kɔrɔ ko nin kɔni ka nyi, ko jolifon te a la nka mɔgɔsuma te a la dɛ!
ko ko ne be o fɛ ten.
ayiwa, cɛnin tora yen.
a ye waati kɛ fo u ye furukonyɛ bɛ nyɛnabɔ.
fa ye mɔgɔw da a kan.
a tagara ni a ye.
a tagara kungo kɔnɔ ka taga ka taga ka taga ka taga se ntonba dɔ ma.
ko wa ne ka so ye yan ye.
u selen ye munkɛ a donna, mɔgɔw donna nton nin kɔnɔ.
a ye i yɛlɛma ka i kɛ sa ye ka i kun da da la.
mɔgɔw bɔtuma ko ɛ an dun be nin kɛ cogo di sa?
bɔtuma nana se, jeliw nana ka na bɔ ko:
cɛnin cɛnin cɛnin cɛnin, i te a to an ka tɛmɛn?
ko hum jɔnnin kan do?
dugumasa ka jelidenninw kan te wa? minw nana Mande kɔnyɔ majɔ ?
ko hum ka se ni nyuman ye.
olw tɛmɛnna.
ɛ!
funɛw nana ko:
cɛnin cɛnin cɛnin cɛnin, i te a to an ka tɛmɛn?
ko hum jɔnnin kan do?
dugumasa ka funɛdenninw kan te wa? minw nana Mande kɔnyɔ majɔ ?
ko hum ka se ni nyuman ye.
o tɛmɛnna.
garangew nana ko:
cɛnin cɛnin cɛnin cɛnin, i te a to an ka tɛmɛn?
ko hum jɔnnin kan do?
dugumasa ka garangedenw kan te wa? minw nana Mande kɔnyɔ majɔ?
ko hum ka se ni nyuman ye.
u bɛ bɔra sa ka a tɔ to kɔnyɔmuso ni a dɔgɔnin ye.
dɔgɔnin ko ɛ n kɔrɔ an dun be nin kɛ cogo di?
a ko ne kɔni kuma te ne da tugun.
a ko ɔ!
n be i yɛlɛma ka i kɛ miseli ye ka i sɔɔri n ka fini na.
a ye kɔrɔmuso yɛlɛma ka o kɛ miseli ye ka a sɔɔri a ka fini na a nana i jɔ:
cɛnin cɛnin cɛnin cɛnin, i te a to an ka tɛmɛn?
a ko hum jɔnnin kan do?
dugumasa ka lagarɛnin kan te wa? min nana Mande kɔnyɔ majɔ?
a ko hum min be i ka fini na, taga o bɔ ka a bila.
a nana kɔnɔ gwanna tugun a ye a yɛlɛma, a ye a kɛ bandigi ye ka a bla ka a don a kun na.
a nana:
cɛnin cɛnin cɛnin cɛnin, i te a to an ka tɛmɛn?
a ko hum jɔnnin kan do?
dugumasa lagarenin kan te wa? min nana Mande kɔnyɔ majɔ?
a ko min be i kun na, taga o bɔ ka o bila.
a tagara o bɔ ka o bila.
ko ɛ n kɔrɔ an be a kɛ cogo di sa?
a ko nin sen nin n be i yɛlɛma ka i kɛ bɛlɛkisɛ ye ka i fili kogo kɔ fɛ.
ni n ye i fili kogo kɔ fɛ, i ka taga dɛ.
ko ɔ! basi te.
a ye a yɛlɛma ka a kɛ bɛlɛkisɛ ye.
a yɛrɛ tagara i jɔ sa ko:
cɛnin cɛnin cɛnin cɛnin, i te i to n ka tɛmɛn?
a ko hum jɔnnin kan do?
dugumasa ka lagarenin kan te wa? min nana Mande kɔnyɔ majɔ ?
a ko hum ka se ni nyuman ye.
u bɔra, u tagara ka taga ka taga ka taga ka taga se bada la.
a wulila tuma min na sa ko o be kɔnyɔmuso kaman ka taga o dun, o ye a sɔrɔ o te yenninnɔ.
a bolila, a ye u lajɛ, a ye u tagatɔ ye.
a ye i yɛlɛma, a ye i kɛ fununfunun ye u nɔ fɛ a be taga ka taga ka taga ka taga.
ko he n kɔrɔ, a ko i ma ye.
a ko fununfunun min flɛ an kɔ nin ye, i cɛ natɔ de ye o ye.
ko ɔ! basi te.
u sera dankan na.
a ko:
n tigɛ, n tigɛ balakɔnɔninfin kankalamajan,
n tigɛ, n tigɛ balakɔnɔninfin kankalamajan,
so ye n fɛ so balakɔnɔninfin kankalamajan,
n na o di i ma dɛ balakɔnɔninfin kankalamajan,
jɔn ye n fɛ so balakɔnɔninfin kankalamajan,
n na o di i ma dɛ balakɔnɔninfin kankalamajan,
sa jugu ye n kɔ balakɔnɔninfin kankalamajan.
a ye kɔrɔmuso tigɛ.
dɔgɔnin yɛrɛ nana i jɔ:
n tigɛ, n tigɛ, balakɔnɔninfin kankalamajan,
n tigɛ n tigɛ balakɔnɔninfin kankalamajan,
so ye n fɛ so balakɔnɔninfin kankalamajan,
n na o di i ma dɛ balakɔnɔninfin kankalamajan,
sa jugu ye n kɔ balakɔnɔninfin kankalamajan.
a ye o tigɛ.
a ko kɔrɔmuso ma, ko an ka taga dɛ.
a dɔgɔnin yɛrɛ i jɔ.
a sera bada la minkɛ, a ye i yɛlɛma ka i kɛ mɔgɔninfin ye ka i jɔ, a ko kɔnɔ ma:
n tigɛ, n tigɛ balakɔnɔninfin kankalamajan,
n tigɛ, n tigɛ balakɔnɔninfin kankalamajan,
so ye n fɛ so balakɔnɔninfin kankalamajan,
n na o di i ma dɛ balakɔnɔninfin kankalamajan.
a ye sa nin ta.
a ye sa ta yɔrɔ min na, a sera ba cɛmancɛ rɔ.
ɛ dɔgɔnin ko a ma :
a bila-bila balakɔnɔninfin kankalamajan,
a bila-bila balakɔnɔninfin kankalamajan,
sa jugu do dɛ, balakɔnɔninfin kankalamajan,
so ye n fɛ so balakɔnɔninfin kankalamajan,
n na o di i ma dɛ balakɔnɔninfin kankalamajan,
bila-bila balakɔnɔninfin kankalamajan.
kɔnɔ ye a bila ji rɔ.
olw de kɛra jirɔsa ye.
Fasokan ye "Kalan ni Seko jɔnjɔn" sɔrɔ Bobs san 2012 ɲɔgɔndan na.
Bobs (Tubabukan) kiritigɛlaw, n'olu ye bulɔgitigiw, Ɛntɛrinɛti matarafabaaw, kunnafoniko dɔnbaa ŋanaw ye, olu farala ɲɔgɔn kan, ka tile kelen kɛ, ka hakililaw falen-falen ɲɔgɔndan ŋanaw cɛ, walasa ka sebaaw woloma ka bɔ tɔw cɛma kategori wɔɔrɔ la.
Anw nisɔndiyalen bɛ jɔnjɔntabaaw jira aw la sisan.
(Nin kunnafoni in tara Bobs ka siti kan aw bɛ se ka kunnafoni tɔ bɛɛ sɔrɔ min kan tubabukan na).
Kunnafoni cunna tarata mɛkalo tile 2 san 2012.
N fana nisɔndiyalen bɛ kunnafoni d'aw tulo kan ko n ka siti wɛbu Fasokan, n'o bɛ Bamanankan ni Tubabukan na, o ye san 2012 “Kalan ni Seko jɔnjɔn sɔrɔ Bobs san 2012 ɲɔgɔndan” jɔnjɔn ta. N b'o nisɔndiya n'o ɲagali tila aw fɛ bi.
O kama, n bɛ n ka siti kalanbaa bɛɛ fo ani mɔgɔ minnu y'u ka baara bila miniti damadɔ, ka wote Fasokan ye.
N bɛ foli ni waleɲumandɔn kɛ ka ɲɛsin Deutsche Welle (Tubabukan) ma u ka nin hakilina ɲuman in bilali ma sen kan ani ka kiritigɛ jɛkulu bɛɛ fo u ka danaya la ne ka kɛtaw la.
N bɛ dugaw kɛ, walasa cɛsiri min bɛ sen na an ka Farafinna kan ka ɲɛtaa n'u ka lakodɔnni kama, u ka se ka ye kanw cɛma, Deutsche Welle ɲɔgɔndan bɛ kɛ kan minnu na : allemand, anglais, arabe, chinois, espagnol, farsi, français, néerlandais, portugais et russe (tubabukan).
N ka foli banbali bɛ ka ɲɛsin Global Voices ni Rising Voices duba ma, olu min ye minɛn fɔlɔw sɔrɔli nɔgɔya walasa ka Ɛntɛrinɛti kalanni fɔlɔw kɛ togodaw la.
N tɛ ɲinan "alisa n ma kɛ hakilitigi ye" kɔ, ko bɛɛ jujɔnna o min na san 2008, togodaw la.
Nin sen in ta ye nisɔndiya ye RFI ka Mondoblog mɔgɔw fana bolo bawo Kamer Kongossa, n'o fana ye Mondoblog mɔgɔ dɔw ye, o ye «Tubabukan bulɔgu jolen » jɔnjɔn sɔrɔ : http://kongossa.mondoblog.org/.
N ka foli bɛ Kamer Kongossa ye ani nin sen in jɔnjɔntala bɛɛ. Minnu fana y'u sen don nin ɲɔgɔndan in na n'u ma fɛn sɔrɔ, n ka foli b'u bɛɛ ye.
Minnu fana m'u sen don nin ɲɔgɔndan in na fɔlɔ, n bɛ weele bila u ma u k'a lajɛ bawo, jamanako tɛ, wa ɲɔgɔndan in tɛ sigiyɔrɔko ye, n'o tɛ, Fasokan ka dugu ni Alemaɲi ka jan ɲɔgɔn na.
Kunnafoni duman in cunna waati min na, jamana tilali kɛlɛ, politikiko kɛlɛ ani finitigi kɛlɛ bɛ an ka jamana kɔnɔ.
O kama, n bɛ hakɛto ɲini aw fɛ, ka jɔnjɔn in bila “Kelenya ni bɛn tɔgɔ la Mali la”.
N bɛ sinsin nin ko in kan fana, ka foli di mɔgɔw ma, minnu ka dɛmɛ n'u seko ni dɔnko ma kɔtigɛ n na Ɛntɛrinɛti degeli sira fɛ.
MƆGƆW SUGUYA.
Sunguruninw ni bilakoroninw.
Farafinna, ni cɛ ye muso furu, n'a den bɛɛ ye muso ye, a tɛ diya a ye.
A b'a fɔ ko nafolo b'a bolo, ko nka sojɔla t'a bolo, ko muso dɔrɔn de b'a bolo.
Cɛmannin de bɛ fa dɛmɛ, k'a ka so jɔ.
Muso bɛ mɔgɔ wɛrɛ de ka so jɔ.
O de kosɔn, cɛmannin ka fisa ni masomannin ye.
Nka ni cɛ dɔrɔn de fana b'a bolo, o ye sɛgɛnba ye, sabula fo ni kɔnɔ kɛra ka musomanninw sɔrɔ, olu furunafolo bɛ kɛ ka muso furu cɛmanninw ye.
Ni mɔgɔ min ye musomannin caman sɔrɔ, i bɛ kɛ nafolotigiba ye, sabula i buranw bɛna i dɛmɛ.
O de kosɔn mɔgɔw b'a fɔ ko furu ka fisa.
Denmuso mana fɛn o fɛn ɲinin a faso la, a b'a sɔrɔ.
A tɛ se ka jɛ fosi la, sabula a furunafolo de kɛra ka faso jɔ.
Fa bɛ denmuso bonya ni dencɛ ye.
Hali n'u fila fɛn kelen ɲinin ɲɔgɔn fɛ, a bɛ di denmuso de ma, sabula min ye fa ta ye, o ye dencɛ ta ye.
Fahakilima dɔw bɛ u ka nafolo fan kelen dila u denmuso ma sanni a ka sa.
Nka dɔw fana b'u ban, sabula k'o ye ka mɔgɔ wɛrɛ ka du jɔ.
Mɔgɔhakilima bɛ miirila. U hakili bɛ u denw ka sinin de la.
U tɛ nafolo jate kosɛbɛ.
Mɔgɔ minnu b'u miiri ten, o ka dɔgɔ.
Bi mɔgɔw hakili tɛ fosi la ni nafolo tɛ.
Sinamusow.
Den tɛ muso min bolo, o n'a cɛ tɛ se ka bɛn.
Cɛ hakilila ko a y'a ka nafolo tiɲɛ.
Dɔw furu bɛ sa. Nka dɔw fana b'a fɔla ko furusa man ɲi.
Fɔlɔ furu tun tɛ sa dugu kɔnɔ, a tun bɛ sa dugu kɔkan jiriba dɔ jukɔrɔ.
Farafinna, muso min tɛ den sɔrɔ, o minɛlen don i n'a fɔ mɔgɔjugu, min tɛ hinɛ.
Mɔgɔw b'a fɔ, nka ne ma da a la.
Cɛw b'a fɔ ko mɔgɔ man kan ka da muso la, n'ɔ tɛ i dara nkalontigɛla la.
Muso yɛrɛ de ka jugu.
A bɛ mɔgɔ faga walima a bɛ mɔgɔ janfa.
Dɔw bɛ dugawu don mɔgɔ ye ko: Ala ka i kisi musow ka janfa ma.
N b'a dɔn ko muso bɛ mɔgɔ janfa tuma caman.
O de kosɔn mɔgɔw dalen bɛ u denw na ka tɛmɛn u musow kan, sabula u denw t'u janfa ban.
Ni muso sɛgɛnna a cɛlaso kɔnɔ, a b'i ban a cɛ la, a bɛ a janfa daminɛ.
Musokelenfuru man di cɛw ye.
U b'a fɔla ko muso kelen so kɔnɔ, k'o ka jugu ni subaga ye.
O ye nalonmaya de ye.
N'ɔ tɛ muso kelen so kɔnɔ, o tɛ se ka keleya.
Ni muso keleyara, o y'a sɔrɔ u ye fila ye so kɔnɔ.
Mɔgɔ bɛ se ka keleya cogo di ka i kelen to so kɔnɔ?
Keleya ye ŋaniyajuguya de ye, a bɛ laban juguya de ma.
Nka o juguya bɛ kɛ ni cɛ de ye.
Musow yɛrɛ b'a fɔla an ɲɛna ko caman.
Nka o sugu la, furusa de ka kan ka kɛ.
Ni furu ma sa, a bɛ cɛ faga.
A bɛ donnkɔnɔ d'a ma.
Bɛɛ bɛ siran donnkɔnɔ ɲɛ.
Ni donnkɔnɔ dira i ma i bɛ sa; fura t'o la.
Hali ni fɔnɔfura dira i ma, i tɛ se k' a furakɛ.
Min donna kɔnɔ rɔ, o tɛ se ka bɔ.
Farafinw bɛ siran donnkɔnɔ ɲɛ kosɛbɛ.
Musow de y'a kɛbaga ye.
Cɛw tɛ donnkɔnɔ dilan ɲɔgɔn kanma. Musow ka baara de don.
Bolisɔnnaw fana bɛ muso caman furula.
Nka u yɛrɛ b'a fɔla k'a man ɲi. Ko musow bɛ kɛlɛ tuma bɛɛ.
Musocamantigi bɛ sa k'a sabu kɛ donnkɔnɔ ye.
Hali a tɛ bana.
A musow de nɔ don.
Bɛɛ bɛ da o la.
Banabagatɔw.
A bɛ fɔ ko Ala tɛ bagitɔ fɛ ani fiyentɔ, ko Ala banna u la.
Hali ni Ala ma ban u la, u kɔni tɛ teri ye.
O de kosɔn teri caman tɛ bagitɔ ni fiyentɔ la. U tɛ se ka taa yɔrɔ si, mɔgɔw fana bɛ ɲinɛ u kɔ.
Ka bɔnɔ i ɲɛ ni sen ni bolo la, o ye kojuguba de ye.
Baaraw.
Faama naani de bɛ diɲɛ kɔnɔ: kɛlɛmasa, nsonba, julaba ani sɛnɛkɛlaba.
Nin naani na, jumɛn de ka fisa?
Bi o bi, sɛnɛkɛlaba ta de ka ɲi; kɛlɛmasa ta ye ka mɔgɔw faga, ka ɲɛji bɔ dɔrɔn; nsonba; o ta ye sonyali ye; julaba ta ye ka nafolo ɲinin dɔrɔn.
A bɛ fɔ a ye ko wari bɛ sɔrɔ yɔrɔ min, a bɛ taa yen de.
Sɛnɛkɛlaba ka fisa n'a bɛɛ ye, sabula i kɛra mɔgɔ sugu o sugu ye, fo i ka dumini kɛ.
ɲamɔgɔdenw.
Ɲamɔgɔden ye mɔgɔ ye, min ni den tɔw tɛ fa la. O bɛ wele ko jakalimɛ.
O la hɔrɔn tɛ, nka jɔn fana tɛ, nka a ka surun jɔnya la.
Hɔrɔnw tɛ a mafilɛ hɔrɔn ye, u tɛ a fɔ a ye fana k'a ye jɔn ye.
A tɛna fosi sɔrɔ facɛn na.
A bɛ nin cogo la farafinna bɛɛ.
Ɲamɔgɔdenw mana kɛ jamana kɔnɔ, u tɛ se ka cɛn sɔrɔ, u tɛ se ka kɛ dugutigi ye. Hali dutigiya, a t'a sɔrɔ, hali n'a ye den fɔlɔ ye.
Ni sisan tubabufanga tɛ, o mɔgɔsuguya ninnu tɛ se ka fanga sɔrɔ jamana si kɔnɔ.
ɲamɔgɔden ko man di mɔgɔ si ye.
Hali du kɔnɔ, u tɛ se ka sɔnnifɛn dun, sabula hɔrɔnw tɛ.
N'a fɔra i ma du kɔnɔ ko ɲamɔgɔden, i tɛ se ka sigi o du kɔnɔ tuguni.
Hali i t'a fɛ ka taga i ba ka dugu la, sabula i ba de ye i kɛ ɲamɔgɔden ye.
Ni dutigi y'a dɔn ko, hali sisan, ko den tɛ a ta ye, a b'a fɔ a den tɔw ye.
Den tɔw tɛ fosi di a ma cɛn la, hali ni u bɛ ba la.
O tɛ ko ɲuman ye anw fɛ yan.
Ni ba ma i hɔrɔnya, i bɛ sɛgɛn kosɛbɛ.
Hali ni ɲamɔgɔden b'a fɛ ka muso furu, a bɛ se ka ɲamakala de furu, n'o tɛ a tɛ se ka hɔrɔnmuso sɔrɔ.
MƆGƆYA KƆNƆKO.
Yɛrɛfɔ.
Yɛrɛfɔla dɔw bɛ dɔnkili da ka tɔw kɔrɔmatigɛ, k'olu kana i sanga u ma. Mɔgɔ min bɛ se i la i kɔni tɛ fili o ma.
Hali solidonyɔrɔ u bɛ mɔgɔw dakɔrɔbɔ.
Nata.
Sisan diɲɛ tiɲɛna.
Wari ni muso de ye diɲɛ tiɲɛ. Mɔgɔw t'i miirila fosi la ni wari tɛ. Moriw ka jugu ni tontigiw. Olu bɛ yaala de diɲɛ ɲɛfɛ ka wari ɲini.
Tontigifilɛlikɛlaw fana bɛ yen, minnu bɛ wari ɲinin.
Ni fa sara, den min bɛ baara kɛla kosɛbɛ, o de bɛ fɛn sɔrɔ ka tɛmɛ bɛɛ kan. Sabula, a ye min sɔrɔ facɛn na, o bɛ fara a ka sɔrɔ kan.
Fɔlɔmɔgɔw tun bɛ wari ɲinin cogoya sugu bɛɛ la, nka sisan, o tɛ se ka kɛ.
O kɛlen mɔgɔw tɔɔrɔ.
Den kelen bɛ hɛɛrɛ sɔrɔ ka tɛmɛ minnu ye saba ye walima naani.
Bonya bɛɛ bɛ denkɛ fɔlɔ de kan.
Dɔgɔw ka kan ka baara dɔrɔn de kɛ. Olu de bɛ bila ciw la. Sɛnɛ wagati la denkɛfɔlɔ yɛrɛ bɛ ciw kɛ, yasa sɛnɛ kana tiɲɛ.
Dugurɔtaga samiyɛ fɛ, o kɔrɔ ye salaya de ye.
Fɛn o fɛn bɛ sɔrɔ du kɔnɔ, o bɛɛ ye kɔrɔkɛba de ta ye. Dɔgɔw ma kan ka fosi sɔrɔ.
Dɔgɔ ka fɛn bɛɛ ye kɔrɔkɛba ta ye.
Hali a tɛ se k'a denmusow di furu la ni kɔrɔkɛba ma sɔn.
Ni kɔrɔkɛba ye denkɛ sɔrɔ, o ye bɛnbaliya wulilen ye, sabula, a bɛ fɛn bɛɛ di a denkɛ ma ka ɲinɛ a dɔgɔw kɔ, olu min ye baarakɛla ye.
Bolomadɔgɔn - sebagaw.
Minnu sɛgɛnɛn kosɛbɛ farafinna, o ye faratalenw de ye.
Fa t'u la, ba t'u la.
U ka sɛgɛn ka bɔn.
Mɔgɔɲuman dɔw bɛ hinala u la.
Jɔnw fana sɛgɛnnen don kosɛbɛ.
U tun minɛnen don inafɔ mɔgɔw tɛ.
Fɔlɔ ko bɛɛ tun bɛ ɲɛnabɔ ni fanga de ye.
Sisan mɔgɔya donna kow la.
O sabu bɔra tubabuw de la. Olu nana ka mɔgɔw lakalan dɔɔni.
Fɔlɔ mɔgɔ min tun bɛ se ka a sago fɔ, o tun ye dubakɔnɔmɔgɔ walima mɔgɔ min tun ye denmisɛnninbarikama ye.
Olu dɔrɔn de tun fɛrɛlen don.
Wari tun b'u kun, tɔgɔ tun b'u la.
Muso caman, den caman, ɲɔba ani jɔn caman bɛ mɔgɔ min kun, o de ye mɔgɔba ye farafinw bolo.
Fɔlɔ, Kita yan, sanni tubabuw ka na, mɔgɔw tun tɛ siranna ɲɔgɔn ɲɛ, sabula mɔgɔ si tun tɛ donna kaso la. Jɔnw ni muso kelen kelen de tun bɛ don jɔlɔkɔ la.
Se tɛ minnu ye olu tun bɛ siran setigiw ɲɛ.
O wagati, surɔfɛn tun bɛ dila setigi ma.
I n'u bɛ tilen ɲɔgɔn kan, i tɛ fosi y'u bolo, nka su mana ko ka dugu jɛ, i bɛ nafoloba y'u kun.
Mɔgɔ tun tɛ ɲininkali kɛ, sabu, bɛɛ b'a sɔrɔcogo dɔn.
Nka setigi dɔrɔn de tun bɛ surɔfɛn sɔrɔ. Fantan tun mana a minɛ, a tun bɛ a bɔsi i la.
Setigiw tun mana fɛn o fɛn kɛ, o tun ka ɲi, basi fosi tun tɛ o la.
U tun bɛ fantanw sɛgɛnna. Dɛmɛbaga tun t'u la.
Bɛɛ tun bɛ ɲɛbɔla u fɛ. U tun bɛ wele ko « kunandiw ».
Siran tun bɛ kɛla minnu fana ɲɛ, o tun ye kɛlɛkuntigiw ye ani sonbaw minnu tɛ siran fosi ɲɛ.
N'u tun ye min fɔ, o de tun bɛ kɛ.
U tɛ sɔsɔ, hali n'i kelen de don, ni fanga b'i la, i bɛ bonyalen, k'i ka dugu fana bɛ bonya.
O yɔrɔw la bɛɛ tun ye kelen ye.
Mɔgɔw minnu tɛ ɲuman kɛ, olu b'u dogola tubabuw la
[Sɛnɛkɛla min be jinɛw nanbara.]
n ye a da nin na.
nin cɛ kelen dɛ kɛra.
sɛnɛkɛla nyuman do.
a fɔra ko yɔrɔ dɔ be yen, a te sɛnɛ, jinɛw de be yen, u be mɔgɔw faga.
cɛ nin ko ale be sɛnɛ.
wulu dɔ be a bolo, o ka farin.
a ye yɔrɔ nin sɛnɛ fo a ye a kɛ foro nyuman ye.
ni a nana i biri, ni a be sɛnɛ kɛ dɔrɔn, jinɛ be bɔ ka na.
ni u nana u be dɔnkili min da, u be cɛ nyininka ko:
n teri, ko i ni jɔn do, n teri?
n teri, ko i ni jɔn do, ko i ni jɔn do ?
ko i ni jɔn do, n teri?
n teri, ne ni n ka wulu te wa?
n teri, ne ni n ka wulu do.
ne ni n ka wulu do.
ne ni n ka wulu do, n teri.
n teri, a wele n ka a ye, n teri.
a wele n ka a ye, n teri, a wele n ka a ye, n teri.
Ferekedebanɛgɛlensinisigi, na, na, na, na, n teri!
Ferekedebanɛgɛlensinisigi, na, na, na, na, n teri !
o tuma a ka wulu be boli ka na, o be jinɛ ninw minɛ ka a yɔrɔ bɛ farafara.
u be boli ka taga.
u tora o la fo a ye sɛnɛ kɛ fo sɛnɛ nyɛna.
jinɛw ye teriya minɛ a fɛ sa.
don o don, ni a nana, u be na ka na a nyininka ni min nana wulu be o jogin.
ayiwa!
a mɛnna ka mɛn ka mɛn ka mɛn.
don dɔ la, jinɛkɛkɔrɔba nana.
o ko n teri, e te se ka i ka wulu nin to so wa?
a ko aa!
ne ka wulu nin ye n filanan de ye, n te se ka a to so aa!
n be a nyini i fɛ i ka a to so.
a ko ayiwa.
a ye wulu nin minɛ ka o lasigi forokun dɔ nin na.
o tuma, a yɛrɛ tora fan dɔ nin na sa.
jinɛkɛ nana ko:
n teri, ko i ni jɔn do, n teri?
n teri, ko i ni jɔn do, ko i ni jɔn do ?
ko i ni jɔn do, n teri?
n teri, ne ni n ka wulu te wa?
n teri, ne ni n ka wulu do, ne ni n ka wulu do, ne ni n ka wulu do, n teri.
n teri, a wele n ka a ye, n teri!
n teri, a wele n ka a ye!
a wele n ka a ye, n teri!
Ferekedebanɛgɛlensinisigi, na, na, na, na, n teri !
Ferekedebanɛgɛlensinisigi, na, na !
na, na, n teri!
o tuma na, wulu bolila ka na jinɛkɛ kan kari ka o faga ka o bila yen.
o tuma na, jinɛ bɛ siranna, u ye a nɛgɛn ka a nɛgɛn.
don dɔ u nana ni jinɛmuso npogotigi nyuman ye ka na o jira a la.
o ko aa!
ne kɔni be i ka baro fɛ nka ni i ma i ka wulu nin to so, an ka teriya te nyɛ.
o tuma, a ye wulu nin bila a ka so ka da sɔgɔ.
a ye da sɔgɔ wulu da la ka na foro la, a ye da sɔgɔ wulu da la ka na foro la minkɛ, jinɛw bɔra ka na.
jinɛw bɔlen ka na, u nana a nyininka, u ma wulu ye.
n teri, ko i ni jɔn do, n teri?
n teri, ko i ni jɔn do, ko i ni jɔn do ?
ko i ni jɔn do, n teri?
n teri, ne ni n ka wulu te wa?
n teri ne ni n ka wulu do.
ne ni n ka wulu do, ne ni n ka wulu do, n teri.
n teri, a wele n ka a ye, n teri.
n teri, a wele n ka a ye, a wele n ka a ye n teri.
Ferekedebanɛgɛlensinisigi, na, na, na, na, n teri!
Ferekedebanɛgɛlensinisigi, na, na, na, na, n teri!
u gɛrɛla a la dɔɔni, dɔɔni, u ye a nyininka ka a nyininka ka a nyininka...
wulu ma na, u nana cɛ nin siri ka a da ka muru ta ko u be a kan tigɛ.
u be na a kan tigɛ yɔrɔ min na, o ye a sɔrɔ wulu nin ye kon kari.
wulu ye kon kari minkɛ, o nana i jɔ forokun na o tuma na murutigi be tagakasegin la.
a ye a nyininka ko:
n teri, ko i ni jɔn do, n teri?
n teri, ko i ni jɔn do, i ni jɔn do ?
ko i ni jɔn do, n teri?
n teri, ne ni n ka wulu te wa?
n teri, ne ni n ka wulu do, ne ni n ka wulu do, ne ni n ka wulu do, n teri!
n teri, a wele n ka a ye, n teri!
n teri, a wele n ka a ye, a wele n ka a ye, n teri!
Ferekedebanɛgɛlensinisigi, na, na, na, na, n teri!
Ferekedebanɛgɛlensinisigi, na, na, na, na, n teri!
wulu bolila ka na a sɔrɔ sa:
murutigi be a fɛ ka a kan tigɛ.
wulu ye murutigi bɔ ka a bin ka a faga.
a ye o faga minkɛ, a ye a nyin kɛ ka fu nin bɛ tigɛ ka a bɔ wulutigi la sa.
o tuma, a wulila ka i sigi.
a nyɛmanjɔlen minka a ye wulu nin min, u tagara so.
kabini o kɛra, ni bɛ ko ko yɔrɔ min man nyi, o be ye ka o to yen.
ni i ma o ye ka o to yen i malo be a la.
n ye o ye yɔrɔ min, n ye o bila yen.
[Dennin min te a fɛ ka fɛn kɛ tɔw ka cogo la.]
ayiwa, an be na a daminɛ, an ye a ye nin dennin kelen de la.
o dennin, ni tɔw be baara kɛ tuma min, a be ban.
a be i da ka kɛ sinnɔgɔ ye.
a tɔnnyɔgɔn bɛ be baara kɛ fo u be ban.
ni su kora, tɔnnyɔgɔn be tlon kɛ warati min, ale fana a te sɔn ka tlonkɛ kɛ.
a be a to dugu ka tla.
ni dugu tlara tuma min, o warati la, a be bɔ, a be taga i lɔ, a be a fɔ:
kelen tlon, kelenkelen tlon.
maa ye tlon, ne be n tlon.
maa ma tlon, ne be n tlon.
a tora o de la fo warati dɔ la, jinamuso dɔ be yen.
a den banna.
o be kan ka a den kasi.
a nana a sɔrɔ dennin a be i rɔ:
kelen tlon, kelenkelen tlon.
maa ye tlon, ne be n tlon.
maa ma tlon, ne be n tlon.
jinamuso ye i kan to ko:
dennin o, i te taga i da sa?
dennin o, i te taga i da sa?
ko ne be sanudunden kasi.
dennin o, i te taga i da?
ko ne be waridunden kasi.
nɛn nɛn nɛn, sanudunden?
nɛn nɛn nɛn, waridunden?
dennin ye i kan to ko:
muso o, i te fara n na sa?
muso o, i te fara n na sa?
ko ne be fɛrɛlenya tlon na.
muso o, i te fara n na?
ko ne be tinyalenya tlon na.
nɛn nɛn nɛn, tinyalenya!
nɛn nɛn nɛn, fɛrɛlenya!
jinamuso ye a gɛn ka a gɛn ka a gɛn.
a bolila o de la ka taga a tɔnnyɔgɔntu rɔ ka taga i mɛlɛkɛ o cɛ rɔ.
jinamuso nin nana ka na i lɔ.
a tɔnnyɔgɔn bɛ be lalen yɔrɔ min, jinamuso donna o de rɔ ka a sɔrɔ a ye i da bɛ ju rɔ.
a ye bɛ woloma ka dennin minɛ ka a faga.
n ye o ye yɔrɔ min, n ye o bla yen.
[Sama ani suruku ani sonsannin.]
nsiirinin, nsiirinin.
sama ani suruku ani sonsannin.
sama ye yɛlɛkoba kɛ ko ha ha ha ha!
suruku ani sonsannin sinna ka don a boda la ka sogo tigɛ ka a kɛ ka o ka bɔrɔ fa.
la fila na, sama blen nana ko ha ha ha ha!
ka da ka a boda waga.
o blen ye o yɛrɛ fili a kɔnɔ ka nuguden tigɛ.
la saba na, o nana don.
sonsannin ko suruku ko e kana nin tigɛ.
suruku ko ko ale be a tigɛ.
suruku ye a tigɛ, a boda da tugura.
sama sara.
sonsannin taara nyɛgɛnɛbaranin na, suruku taara bokɛyɔrɔ la.
o nana kɛ sama boso ye ka kɛ a boso ye, ka kɛ a boso ye.
o nana nyɛgɛnɛbaranin tigɛ ko cɛnin ka taga a fili.
cɛnin taara ni a ye, ko o ka a fili yan?
ko ɔnɔn!
taga nyɛ fɛ!
a taara ni a ye ka taga a fili fo kɔfɛyɔrɔ.
sonsannin sinna ka bɔ a kɔnɔ, ko : hɛn!
aw be mɔgɔ sɔrɔ a ka kalankɛ la, aw be na nyɛgɛnɛji sere o kan!
aw be woro dɔ di a ma.
o ye samaworo di a ma.
a taara ni o ye o ka so kɔnɔ.
o taara se suruku ma ka furu ci.
suruku panna ka bɔ, ko :
aw be bo sere ne kan munna?
suruku taara.
o ko wuluw ka suruku minɛ ka na!
wuluw ye suruku gɛn ka a gɛn.
suruku bolila ka taga.
sanji nana o la.
suruku bolila ka taga don yiriwo dɔ la.
sagaden ani a ba be yen.
o bolila ka na don yen walasa sanji kana a sɔrɔ.
suruku ko:
sagaba, e be kɛ sura ye!
sagadennin, e be kɛ tlera ye!
sagaba, e kɔni be kɛ sura ye sa!
sagadennin, e kɔni be kɛ tlera ye sa!
sagaba, e kɔni be kɛ sura ye dɔrɔn!
sagadennin, e kɔni be kɛ tlera ye dɔrɔn!
sagadennin sinna ka fɔ bɛɛ bɛɛ bɛɛ bɛɛ!
ko hɛn!
tlera yɛrɛ be kulo la, tlera yɛrɛ be kulo la.
sagadennin sinna ka fɔ ten, ko ale bamuso tun be to ka surukukunkolo di ale ma ko ale be tlon kɛ ni a ye.
ko e!
ne kunkolo te dɛ!
suruku bolila ka boli ka boli.
o ye a sɔrɔ ba ani wulu dɔ o be yaala la ka taga bɛn ni surukusu dɔ ye.
ba ye o ku ta ka a don a yɛrɛ kun, diye taga togo la, diye o don buguti la.
suruku ni a muso nana don yen sa, ko : hɛn!
sogo sɔrɔla bi koyikoyi!
ba be kɛ tlera ye, wulu be kɛ sura ye.
ko muso, dumunni tobi!
muso ye dumunni tobi.
dumunni mɔnna tuma min, a tɔ tora na ye.
ko o bena ba faga sa!
ba sinna ka kɛ tan ka surukusu ku sama ka a bɔ, ko :
e ma a ye?
tle nin na, ne ye suruku kɔnɔntɔ faga, e be na kɛ a tannan ye!
suruku ko ko ne wa?
ko ne te e sɔrɔ?
ko muso, a ma nyan bi dɛ!
an ka taga!
o ye o ka minangolo cɛ ka boli ka boli ka boli.
a taara bɛn ni sonsannin ye, ko :
sonsannin, e be taga min?
na yan, sonsannin, na yan, ne be e dun bi dɔrɔn!
taga e jenilɔgɔ kari ka na.
sonsannin ye lɔgɔ kari, a sinna ka fɔ: hɛn!
ne wa?
ɔnɔn!
suruku wa?
a be yan, a be yan!
ne wa?
suruku wa?
a be yan, a be yan!
suruku wara wara wara, ne te, ne te, wara wara.
n ye nsiirinin sɔrɔ yɔrɔ min, n ye a bila yen.
Telefɔni bɛ Yakuba bolo walasa a kana a ka dugu kibaruyaw jɛ. 
Telefɔni bɛ Yakuba bolo walasa a kana a ka dugu kibaruyaw jɛ.
N ni nin jininberefeerela in bɛnna a n’a ka telefɔni.
Yakuba ye sans 19 ye, a bɛ bɔ Kacɛna komini dugu dɔ la, kilo 315 ani bamakɔ cɛ, Mali la.
Baro kɛli Yakuba fɛ, o kɛra sababu ye n k’a dɔn ko bɛɛ n’a ka telefɔni takun don.
Yakuba ye kamalenni nisɔnduman ye, a b’a ka telefɔni takun ɲɛfɔ hali a t’a jɔ ka miiri.
N’a bɛ k’a ɲɛfɔ, I b’a ye k’a fɔ ko a dalen b’a ka fɔta la, wa takun b’a ka telefɔni na, wa à jɔyɔrɔ ka bon a boli.
I bɛ se ka hakɛto k’a fɔ n ye telefɔni bɛ min ɲɛ I ye wa?
“Ne ye tilemakɛla ye Bamakɔ, n bɛ dukɔnɔbaara la, n yɔrɔ ka jan n somɔgɔw la.
A nege bɛ n na waati dɔw la k’a dɔn min bɛ ka kɛ an ka du kɔnɔ ani dugu kɔnɔ.
Ne fɛ, telefɔni de ka teli o fɛ. ”
Telefɔni bɛ I somɔgɔw bolo a ka dugu la wa?
“Rezo bɛ sɔrɔ yen nga telefɔni tɛ n somɔgɔw bolo.
N terikɛ dɔ bɛ Segudugu kɔnɔ, n n’o bɛ bɔ dugu kelen na.
A bɛ to ka taa an ka dugu la dɔgɔkun labanw na.
N’a taara an ka dugu la, a bɛ an ka so kibaruyaw ni dugu kibaruyaw fɔ n ye, ni n somɔgɔw bɛ fɛ ka kuma n fɛ, a b’o latigɛ.
Walasa k’o kumaɲɔgɔnya ninnu kɛ, n bɛ keredi 500 kɛ n ka telefɔni na, waati dɔw la, 80 walima 60.
Ni ci bɛ n bolo ka fɔ n somɔgɔw ye, n b’a ɲɛfɔ n terikɛ o ye, a b’a ɲɛfɔ n somɔgɔw ye n’a sera an ka dugu la.
Waati caman, n b’o ci ninnu kɛ bataki ye telefɔni fɛ komi n ye lakɔli bila kalanso 6nan na. ”
Yali i bɛ to ka kuma mɔgɔ dɔw fɛ telefɔni na Bamakɔ yan wa ?
“Ɔwɔ, n bɛ to k’o kɛ.
Teriw ni jɛɲɔgɔnw bɛ n na Bamakɔ yan n ni minnu bɛ bɔ dugu kelen na.
Baaraw caya kama, an t’a masɔrɔ ka taa bɔ ɲɔgɔn ye tuma bɛɛ.
An bɛ telefɔni ci ɲɔgɔn ma ka ɲɔgɔn ka cogoyaw ɲininkali kɛ ani ka dugu kibaruyaw di ɲɔgɔn ma.
Telefɔni bɛ mago ɲɛ n ka baara la fana.
Misali la, ni n ka patɔrɔn ye n ci ka taa sugu la fɛnsan na, ni n filila fɛn dɔ la, n b’a weele walasa a ka n bila sira.
O la, ci bɛ kɛ ka ɲɛ joona.
O ka pisa n ka segin ka na a ɲininka bawo yɔrɔ ka jan tuma dɔw la.
N bɛ lafiya ni lakana kɔnɔ fana ni telefɔni bɛ n bolo duguba kɔnɔ bowa ni ko kɛra n na ka n to dugu kɔnɔ, n bɛ se ka n somɔgɔw walima n ka patɔrɔn ladɔnniya joona.
Ni n kelen bɛ du kɔnɔ fana, ni mɔgɔ tɛ yen n ni min bɛ baro kɛ, n bɛ n yɛrɛ ɲɛnajɛ ni dɔnkiliw lamɛnni ye telefɔni na. »
N’a sɔrɔla i tun bɛ o kɛmɛw n’o biseginw mara, yali o tun tɛna dɔ fara i ka sɔrɔ kan wa ?
« Siga t’a la, o tun bɛ dɔ fara n ka sɔrɔ kan, nga, n tun bɛ to kamanagan na ka d’a kan n tun tɛna dugu kunnafoniw ni n teriw kibaruya sɔrɔ Bamakɔ yan, wa n ka patɔrɔn bɛ se ka dimin don dɔ k’a sababu kɛ n ɲinɛnni ye fɛn dɔw kɔ sannikɛyɔrɔ la. »
Mali : dɔgɔ don, dɔngɔnɔw dɔngɔnɔduguw la
Ka sɔrɔ n ma deli ka se dɔngɔnɔdugu la, n tun hakili la ko dɔgɔkun ye tile wolonwula ye Mali fan bɛɛ fɛ. N tun b'a miiri fana ko don kelen de kɛrɛnkɛrɛnnen don k'o kɛ dɔgɔ don ye togodaw la i n'a fɔ Segu ta ye ntɛnɛn ye, Busɛn ta ye tarata ye, Tona ta ye araba ye, Zezana-Gara ta ye alamisa ye, Kacɛna ta ye juma ye.
Togodaw la, dɔgɔdon fila furancɛ bɛ weele ko dɔgɔkun.
Dɔngɔnɔw fɛ yen (wikipeja tubabukan), don kɛrɛnkɛrɛnnen tɛ dɔgɔ don kama. Dɔgɔkun ye tile duuru (5) ye. Tile duurunan ye dɔgɔ don ye.
O la, ni bi araba awirilikalo tile 9 san 2014 bɛnna dɔgɔ don ma, dɔgɔkun wɛrɛ jate bɛ daminɛ alamisa awirilikalo tile 10 san 2014 ka taa a bila ntɛnɛ na awirilikalo tile 14 san 2014. O ntɛnɛ, n'o ye dɔgɔkun tile duurunan ye, o fana ye dɔgɔdon dɔ ye.
N ye ɲininkali kɛ ni kun kɛrɛnkɛrɛnnen bɛ dɔgɔkun kɛli la tile duuru ye. Mɔgɔ caman ye n jaabi dɔngɔnɔ duguw la ko kun kɛrɛnkɛnnen foyi tɛ o la. U y'a jira ko a b'o cogo in na dɔngɔnɔw fɛ yen kabini laawale la fɔ bi, wa yɛlɛmani ma don a la.
Dɔngɔnɔdugu dɔgɔw bɛ don ka bɛn selifana ma n'o ye nɛgɛ ɲɛ 14 waati ye. Dafɛduguw mɔgɔw bɛɛ bɛ ɲɔgɔn sɔrɔ o dɔgɔ ninnu na.
Sannifɛnw ni feerefɛn minnu bɛ sɔrɔ dugubaw dɔgɔw la, olu caman bɛ sɔrɔ dɔngɔnɔ duguw dɔgɔw la.
Dugubakɔnɔjagokɛlaw bɛ taa n'o jagofɛn ninnu ye o dɔgɔ ninnu na.
An ka togodalasannifeerefɛn caman fana bɛ sɔrɔ dɔgɔ ninnu na i n'a fɔ : ɲɔ, malo, jaba, jɛgɛwusu, dakisɛ, dabilennin, sirakala (an ka maakɔrɔw bɛ min mugu mara u ka sirabaraw kɔnɔ ka to k'a min walima k'a don u nun na dɔɔnindɔɔnin)...
O sannifeere fɛn ninnu bɛɛ bɛ da faliw kɔ la ka taa dɔgɔ la walima musow bɛɛ taa n'u ye u kunkolo la ka kilomɛtɛrɛ caman taama u sen na.
Dusu bɛ dɔngɔnɔ muso la, u cɛsirilen don, u tɛ sɛgɛn. U bɛ taa n'u ka feerefɛnw ye dɔgɔ la, k'u feere, u mago bɛ fɛn minnu na, k'olu san ka segin so i n'a fɔ dɔgɔkun nafɛnw.
An bɛ se k'an da se fɛn kɛrɛnkɛrɛnnen min ma dɔngɔnɔ dɔgɔ ninnun kan, o de ye falen ye feerekɛlaw ni ɲɔgɔn cɛ. Ni muso min mago bɛ fɛn min na n'o wari tɛ a bolo, a bɛ se k'a ka feerefɛn falen o la. O falen nin bɛ kɛ sababu ye musow ma k'u magolafɛnw sɔrɔ ɲɔgɔn fɛ ali ni wari t'u bolo.
O de kama, i bɛ dɔngɔnɔ musow donninen ye ka taa dɔgɔ la, k'u donninnen ye ka taa so bawo u b'u sagolafɛnw sɔrɔ ali ni wari t'u bolo.
Feerefɛnw falenni u ni ɲɔgɔn cɛ, o bɛ nɔgɔya caman don dɔngɔnɔ musow ka wariko mago caman na bawo ali ni wari t'u bolo, u b'u sagolafɛnw sɔrɔ ka taa so.
Diɲɛ ntolatanba san 2010 Afirikidisidi
Walasa ka kunnafoni sɔrɔ nin koba in kunkan, n’o ye diɲɛ ntolatanba ye san 2010 min bɛna kɛ Afirikidisidi, n ye baro kɛ kamalenni fila fɛ minnu bɛ bɔ Afirikidisidi. Kelen bɛ kuma angilɛ la, kelen bɛ kuma tubabukan na.
U ko n ma:
Gaston:
“Fɛn bɛɛ bɛ ka yɛlɛma yan fan bɛɛ fɛ nterikɛ.
Dugu bɛ ka furan ka jɛ, ka sirabaw labɛn ani ka sira kuraw jɔ. ”
Chamberlain:
“I n’a fɔ an tɛ dɔ wɛrɛ la mɛkalo tile 19 kɔ bi, turisiw ma donni daminɛ kosɛbɛ fɔlɔ.
Nka, ékipuw bɛ don sinin.
Yɛlɛmaba bɛ ka don duguknɔnɔnw na.
Min ye ne yɛrɛta fan ye, tiɲɛ yɛrɛ la, ne nisɔndiyalen bɛ fɔ k’a damatɛmɛ,bawo nin bɛna k’a siɲɛ fɔlɔ ye ne ka taa Diɲɛ ntolatanba kɛnɛ kan. ”
SOGOW.
Dɔ bɛ dɔ dɔn, dɔ t'o dɔn.
(ntalen).
A ka c'a la, sogokunmarayɔrɔw bɛ sogokun ɲumanninw de jira, u bɔyɔrɔ tɛ dɔn, donfini t'u la, gundo kɛlen bɛ k'u laminin.
O de nana ni siyalafasali hakilila ye sogokunko la.
Sogokunmarayɔrɔ minnu ɲɛsinnen don siyalakalan ma, olu sinsinnen tɛ siyalafasali kan.
Nka siyalafasalibagaw bolo, o siyalafasalibaliw bolo, sogokun lakodɔnni tɛ ɲɛ sɛbɛ kan; a ma kɛnɛ minɛ wa a tɛ nɔbɔ.
Sogobɔ sindi bɛ ta fɛn fila kan: birili (donni jɛ kura la: i bɛ don, i b'i kalen k'i siyɛn k'i bɛ jɛ in labato, i t a janfa fewu) ani tɔnɲɛnajɛ.
Sogokun b'a donbaga bayɛlɛma, k'a kɛ dɔnbagalafili ye.
Kɔrɔ fila bɛ sogokundon na: dogoli ani masirili.
I b'i yɛrɛdogo walima i b'i yɛrɛjira, kunnafoni dita ye ɲuman walima juguman ye, sogokun kɔnɔnafiliyɔrɔ filɛ nin ye.
A ka c'a la, sogokun bɛ hadamaden walima kungokɔnɔbagan dɔ de jira.
Sogokundonna farikolo bɛɛ datugulen don ni fini walima bin ye.
Sogokun ni donfini bɛ farikolo bayɛlɛma k'a kɛ kibaruya dɔ lasebaga ye.
Sogobɔ bɛ hakili sɔn ji la, k'a dayɛlɛ, o tuma na, sogokunw tɛ masiri gansanw ye bilen nka hadamadenw ni baganw yɛrɛ don, u tɔgɔ dalen bɛ minnu na.
Bamananna Sogokunw.
Bamananna Sogokunw sifaya ka ca: minnu bɛ kunkolo walima kamankunw na ani sogow.
Kelenya ni danfara bɛ sogokun sifaya fila ninnu ni ɲɔgɔn cɛ.
Dagan (1990: 62-64) ko o la: u fila bɛɛ ye fɛn dilannenw ye minnu bɛ don ka sogo bɔ; sogobɔlaw b'u don ka kunnafoni di.
Nka doncogow ni kɛcogow tɛ kelen ye.
Sogokun donna kelen b'a ka sogo bɔ, mɔgɔ wɛrɛ t'ale dɛmɛ; a kelen bɛ dɔn kɛ ɲɛnajɛ kɛnɛ kan. Sogobɔla kelen tɛ se ka sogo bɔ a ni mɔgɔ wɛrɛw de bɛ jɛ k'a kɛ.
Sogobɔla lafiyalen don walew kɛli la ka tɛmɛ sogokundonna kan.
Bamananw bɛ sogokun bɛɛ wele sogow. Sogow ye fɛn fila ye i n'a fɔ wari ganan ɲɛ fila.
Fɛɛrɛw don minnu bɛ jinɛw ka diɲɛ ani hadamadenw ka diɲɛ don ɲɔgɔn na.
Sogow ye mɔgɔw, jinɛw, sokɔnɔnɔbaganw ani kungokɔnɔbaganw ye.
Bamananna, sogow bɛ hadamadenw jogo ɲuman n'u jogo jugu jira diɲɛlatigɛ la.
A ka c'a la, sogow bɛ kungokɔnɔsogo de jira i n'a fɔ minanw, nkoloninw, sigiw, surukuw, ntilenw, samaw, bamaw ani kɔnɔw.
Kungokɔnɔbaganw bɔli kun ye dugukɔnɔmɔgɔw k'u dɔn minnu ma deli k'u ye.
Sogow bɛ sokɔnɔnbaganw fana jira i n'a fɔ faliw, misiw, sɛw.
Sogo dɔw bɛ sigifɛnw walima jinɛw jira.
Sogow (jirilamaw, binnamaw, fininamaw) bɛ dakabanasogow, kungokɔnɔbaganw, sokɔnɔbaganw, mɔgɔninfinw ani jinɛw de jira.
Sogow suguya.
Sogow bɛ dakabanasogow, kungokɔnɔbaganw, walima mɔgɔninfinw jira.
U sawura n'u doncogo fɛ, u bɛ se ka bila ɲɛda, kunkolo ani kamankun sogow fɛ.
Ɲɛdalasogo bɛ don ɲɛda la.
Wo fila b'a la minnu b'a to a donbaga b'a taafan dɔn.
Tɔnnajuru dɔ b'a to sogokun tɛ bin.
Donbaga kunkolo tɔ datugulen don ni fini dɔ ye.
(Kirango Gɔnfarinman bɛ ye ja la).
Kunnasogo bɛ don kun na.
A bɛ siri segi suguya dɔ kan min b'a to a tɛ bin.
N'o ma sɔrɔ, sogokundonna yɛrɛ b'a minɛ a bolo la.
Dafu sirilen sogo na, o bɛ sogodonna ɲɛda dogo.
Kirango Ciwaraw ye kunnasogo misali dɔ ye.
Kamankunnasogo bɛ siri talan na min bɛ sigi tabaga kamankunw na.
A ka c'a la, sogo in ye kamankun ni kunkolo dama ye.
Kirango Yayoroba ye kamankunnasogo misali dɔ ye.
Sogokun ye jiri ye, tuma dɔw a tulow n'a dagɛlɛkɛw bɛ lamaga.
Maaninw bɛ sɔrɔ a biɲɛw walima a kun na, tuma dɔw yɛrɛ a kɔ la.
Farikolo yɔrɔ minnu bɛ lamaga, olu bɛ lamaga nɔgɔya la ni jurukisɛ samani ye.
Maaninw bɛ bɔ tile fɛ ka caya, finisogow kɔ la.
Jaw la, Kirango Karankaw kunkolo a bɛ maaninw ye a biɲɛw na; Pelengana Susulikɛla fana bɛ ye, o bamulen bɛ sogo dɔ fɛ.
Donfiniw suguya.
Binsogow bɛ labɛn ni bin ye; u bɛ bɔ su fɛ.
U waa ka surun ni finisogow ta ye. O de y'a to mɔgɔ kelen bɛ se k'u ta.
U cogoyaw la, u bɛ se ka bila jɔlensogow ni birilensogow fɛ.
Birilensogow birilen don ni bin ye k'u masiri ni taafew ye, a ka c'a la maanin tɛ ale kɔ la.
Jɔlensogow bɛɛ ye bin ye, kunkolo jirima ni taafe tɛ ale la.
Birilensogo dilancogo la ɲɛ tɔw ka kan ka lajɛ.
Kirango Dankalankule ye birilensogow misali dɔ ye; Kirango Jinɛ ye Jɔlensogo misali dɔ ye.
Sogo minnu bɛ bɔ tile dama fɛ n'u tɛ bɔ su fɛ, olu bɛ wele ko finisogow.
Waa min ye sogo farikolo ye, o ka bon (yan Kirango Dankalankule).
A bɛ mɛtɛrɛ fila bɔ janya na ani mɛtɛrɛ kelen ni tila kundama na.
Waa datugulen don ni fini ye ani a talen don mɔgɔ caman fɛ minnu b'a kɔnɔ; olu de bɛ sogo kun lamaga. Tuma dɔw, a tulow n'a dagɛlɛkɛw bɛ lamaga ani maanin minnu bɛ a kɔ la.
(Min ye finisogo dilancogo (Sigi) ɲɛ tɔw ka kan ka lajɛ.).
Kirango Sa ye dalensogo ye.
A dilannen don fini ɲɛgɛnman na. Miniɲan belebeleba don, a bɛ mɛtɛrɛ duuru bɔ, a b'i fofo.
Kabini san damadɔ, finisogo suguya kura bɛ yen, min ye fini ye k'a kɔnɔ fa tewu. Ale bɛ sennaanimafɛnw jira.
A ni laadalasogow tɛ kelen ye; mɔgɔ kelen walima mɔgɔ fila bɛ se ka don a kɔnɔ ka sogo bɔ.
Kirango Wulu y'o misali dɔ ye.
Sigi dɔnni, dununw b'a senkɔrɔ.
Eti Pɛrɛli ka nataliye.
Bɔso sogow.
Kirango Bɔsow, Faaro bɔsɔnw, bɛ gelekansogow bɔ tilefɛ i n'a fɔ Gɔnfarinman ani kungokɔnɔbaganw i n'a fɔ nkoloninw walima kɔnɔw ani sokɔnɔbaganw i n'a fɔ so tuma dɔw; i bɛ maaninw ye u kɔ la.
U bɛ ta kurun na, dununfɔlaw ni dɔnkilidalaw b'u nɔfɛ.
Bɔsow ka finisogow bɛ bɔ su fɛ; jilafɛn don i n'a fɔ mani, bama ani jɛgɛw (Wulujɛgɛ); sen tɛ bagan minnu fɛ olu lamagacogo b'a dama ma: u bɛ fofo dugu ma.
Bi bi in na, Bɔsow b'u ni don Bamananw ka ɲɛnajɛw la walasa k'u ka teriya n'u ka sigiɲɔgɔnya jira; nka olu yɛrɛ ka ɲɛnajɛ tɛ laadalako ye san o san.
Wulujɛgɛ minɛ ka go.
A ɲinw da sɛbɛkɔrɔ ka di; u bɛ mɔnnikɛlaw ka jɔw caman n'u ka dɔlenw caman tiɲɛ.
O de y'a to Wulujɛgɛ minɛni ye koba ye, a bɛ i n'a fɔ sigi minɛni donsow fɛ.
O koba bɛ jira nin dɔnkili in fɛ:
Sangaɲɔgɔn ye jɔni ye? I yelen ye kɛnɛ bɔ.
Mani ye bajilasogo bɛɛ la belebeleba ye.
Bɛɛ bɛ mankutu min dɔn a la o ye ko a ka nɔgɔ kojugu. A tɛ bin mɔgɔ kan.
Dɔnkili min bɛ da sogo la, o bɛ kunnafoni saba di maniw kan: fɔlɔ, u dagayɔrɔ min bɛ Joliba, Saman hakɛ la; filanan, u ɲɛw dɔgɔya kojugu; sabanan, u kanu min bɛ Bɔsow la:
Maniw bɛ wɔyɔ Saman ba la Saman ba la Maniw bɛ wɔyɔ Saman ba la Wiro maniw bɛ yeli kɛ ni ɲɛninw ye N ko Babukari ka maniw man kan ni ɲani ye.
O bɛɛ n'a ta mani suguya dɔw bɛ yen minnu bɛ wele ko manibilenmanw. Olu ma ka fiɲɛ hali.
U bɛ sɛnɛfɛnw tiɲɛ tuma caman; o de y'a to donso karamɔgɔw bɛ wele u kama walasa u k'u faga (tuma dɔw mani tɔgɔ bɛ falen donso dɔ tɔgɔ la).
Dɔnkili bɛ donsow ni manibilenmanw ka katabaa naani kofɔ:
A' ye bɔ a ɲɛ A' ye bɔ manibilen ɲɛ Warafaadonso.
Jaw la an bɛ Kirango Rekɛn ye ani Wɛlɛntigila So.
Dakabanasogow.
Pelengana Ncona ye dakabanasogo ye; sogo don min ɲɛda ka jɛ ka nunkɔrɔsi finman k'a la, k'a jagisi n'a ɲɛkonkonsi caya.
A bɛ hakili min don mɔgɔw la o kɔrɔ ye ko se bɛ a ka mɔgɔ birilen fɔlɔ dɔw ye k'u yɛrɛ yɛlɛma ka kɛ waraw ye k'u mɔgɔɲɔgɔnw faga.
Olu ka gundow sɛbɛkɔrɔ maralen don.
Mɔgɔ tun tɛ se biri Ncona na n'i m'i ka dunden dɔ ni tɔn na; o bɛ kɛ saraka ye.
Ncona sogokun dilanna walasa Nconadenw tɔgɔ kana tunun, olu minnu tun bɛ duguw ni duguw dɔdɔ ani k'u fiyefiye.
Ncona kɔrɔ man di bamanankan na, a bɛ mɔgɔ jira min ka ŋanamuŋanamu barika ka bon.
Dɔnkili min bɛ da cogo la, o filɛ nin ye:
Ncona ye Naɲaman kɛra ncona ye.
Ncona fana bɛ fɔ muso ma min tɛ se a ka taafebolo la; a tɛ furu ɲɛ ka da a ka jogojuguya kan.
Jaw la, an bɛ Bina Kumarɛ ye; a bɛ sogokun lamagali ladege ani sogo bɔli ɲɛnajɛ don su fɛ.
Bamananna sogokun min sɛbɛkɔrɔ dɔnnen don, o ye Ciwara ye.
A bɛ cɛman jira min biɲɛ kurulen don dɔɔnin k'a jagisi caya (Dajɛ) ani musoman min biɲɛw tilennen don ka sinɛden da a kɔ la i n'a fɔ bamananmusow bɛ den bamu cogo min, ka kolonkisɛw don a tulow la.
Sogokun minnu ye jɔlenw ye i n'a fɔ Segu mara sogo tɔw.
Sogobɔlaw bɛ dafufiniw don.
Ciwara bɛ bamananna joba wɔɔrɔ bɛɛ la.
A bɛ dafɛn dɔ jira min tilancɛ ye mɔgɔ ye, tilancɛ ye bagan ye; ale de ye sɛnɛkɛ ɲɛjira mɔgɔw la.
Dugukolo den ni sa dɔ den don. Kabini Ciwara wolola, a y'a sɔɔninw ni bere nun bɔlen dɔ kɛ ka dugukolo sen.
O de y'a to kungokɔnɔjiriw kɛra sokonɔjiriw ye.
Hadamaden ye Ciwara ladege, nka kabini sumankisɛ ye caya daminɛ, u binna k'o tiɲɛ.
Ciwara jigi tiɲɛnen y'i cooko ka jigin dugukolo kɔrɔ; a tununen hadamadenw na, u ye sogokun dɔ dilan k'o k'a ja ye.
Ciwaraw bɛ timinandi kofɔ.
U sogokunw bɛ don sɛnɛkɛ waraw de fɛ.
Cɛman ni musoman bɛ dɔn kɛ ɲɔgɔn fɛ, u man kan ka fara ka bɔ ɲɔgɔn na.
Ciwara ka dɔn na kɛ sigifɛnw ka ɲumanya dɔ ye hadamadenw ka kɛwalew ye min tiɲɛ, o ni fana sɔrɔ jiidira dɔ ka da cɛman ni musoman ka to ɲɔgɔn kɔrɔ n'u ka farabaliya kan.
Kirango, dɔnkili minnu bɛ da, olu bɛ fɔ cikɛla ŋanaw ye:
Dɛnba, i ni daba Fula Dɛnba, i ni daba Dɛnba, Bamananden yɛlɛnso ye daba ye.
Nin dɔnkili in ye bonya ye ka na Dɛnba ma, cikɛla ŋana don.
« Daba ye bamananw yɛlɛnso ye », kɔrɔ fila b'o kumasen na.
Fɔlɔ, cikɛla b'a ka daba minɛ i n'a fɔ sobolila b'a ka karafe minɛ cogo min.
Filanan, daba ye fɛɛrɛ ye min bɛ ta ni bamanan ye yɔrɔ jan; k'a mankutu jɛ kɔnɔ min sigilen don dugukolo baara kan.
Gɔnfarinman walima gɔnjugu ye sogo ye min bɛ don ɲɛda la. Bɛɛ b'a dɔn n'a ka cɛjuguya ye.
Tabadaga dɔ b'a da la, biɲɛ fila b'a kun, olu ɲɛgɛnnen don ni jɛman ye (saniya taamasiyɛn) ani finman ye (ɲɛkontanya taamasiyɛn).
A bɛ yaala Kirango kɔnɔ ɲɛnajɛ sɔgɔmada fɛ walasa ka foli bila dugu mɔgɔbaw la ani ka mɔgɔw ladɔnniya sogobɔ daminɛ kan.
A ka yaala la, a n'a kɔlɔsibaga bɛ taa ɲɔgɔn fɛ, o b'a minɛ jurukisɛ dɔ ma; a ni kamalenkuntigi kulu dɔ fana bɛ taa ɲɔgɔn fɛ ani cɛmisɛnninw ni npogotigininw, olu bɛ dɔnkili da ka dɔn kɛ, ani kamalen dɔw olu bɛ dunun fɔ.
Ɲɛnajɛ tuma, dɔnsen fɔlɔw mana ban, a bɛ ɲɛnajɛ basigi ka dɔnkɛla tulogɛlɛnw gɛn ka bɔ kɛnɛ kan.
Gɔnfarinman bɔ ye.
Dɔnkili min bɛ da a la, o ye bonya ye ka na kɔlɔsibaga kɔrɔ dɔ ma, Bakari Togora.
Dɔnkili b'a sanga waraba la ka da a ka timinandiya n'a ka kisɛya kan.
Kɛra wara ye Bakari Togora kɛra wara ye Warasima.
Bamanan maanaw na kungosogow kan, Sigi na kɛ sigifɛnw ka yɛlɛnso ye. Donso ka dɔgɔ min ye sigi faga a si mumɛ kɔnɔ.
Ni hakili min bɛ Bamananw na sigiko la, o sinsinnen don Sunjata ka maana fɛ.
Yusufu Tata Sise ni Wa Kamisoko (1988: 51-55) ko: Mali fanga sigibaga maamuso tɔgɔ na kɛ Do Kamisa ye.
A ni Do jamana Faama ka kɛlɛ dɔ senfɛ, n'o y'a dɔgɔkɛ Do-Moko Ɲamoko Jata ye, a y'i yɛrɛ yɛlɛma ka kɛ sigi ye walasa ko mansajamana mɔgɔw fiyefiye.
Don o don, a tun bɛ mɔgɔ dɔ fo ani k'o faga Do dugu tan ani fila kelen kelen bɛɛ la.
Nin tuma bɛ wele "Sigi ka kɛlɛ".
Do- Kamisa sigi muso bɛ faga donso fila fɛ minnu bɔra Mande, nka a kɛra sɛgɛn dan ye.
Segu jamana donso maanaw bɛ donso karamɔgɔw ni sigiw ka katabaa naaniw fɔ.
Dɔnkili min b'a jira ko Sigi bɛ sogobɔw caman na, o filɛ nin ye:
Sigi bɔra kɔrɔn na I yaalala Sigi bɔra tilebin I yaalala Sigi bɔra kɛɲɛka I yaalala Sigi bɔra banin na I yaalala Dankelen sigi I yaalala.
Kirangokaw fɛ, Sigi bɛ barika ni laada ka se jira.
Maaninw bɛ sigi kɔ la, olu bɛ muso ɲɔsusulaw, bama, ba dɔ n'a den, fɔlikɛlaw ani sotigi dɔ jira a ka so kan.
Sogo kun na warabilen bɛ hakilijigin kɛ Kɔrɛ Sulaw la.
Gundo caman bɛ Sigi kan, o n'a ta bɛɛ, tuma dɔw, mɔgɔw b'a minɛ ni kilisikanw ye.
O se bɛ jira nin dɔnkili in fɛ:
Kɔrɔntɔ Sigi dankelen kɔrɔntɔ Sigi bɛ cɛw bolo.
Dɔnkili wɛrɛ mi dalen don Sigi la, o bɛ dugumɔgɔw ka nisɔndiya jira sogo in kɔrɔ.
I n'a fɔ denfa sewalen don a denkɛ kɔrɔ cogo min, min bonya bɛ sigiɲɔgɔnw bɛɛ yɔrɔ, o cogo kelen na, sogo in fana bɛ tɔn kunnawolo a ka cɛɲɛ n'a ka mansaya fɛ.
Sigi bɛ bɔ ka dɔn kɛ sogodun na. Fɔlisen sumaman ni fɔlisen janjigi don, min bɛ fɔ fɔlikɛla ŋanaw fɛ.
Den ye Sigi dankelen ye jɔni den ye N'a ko man diya i ye!
Sigi ka dakabanasogoya bɛ jira nin dɔnkili in na:
Sigi bɛ ba kɔ Sigi dankelen ye ba kɔ Kurun tɛ.
Kurunntanya, ba tigɛli kama walasa ka taa sigi nɔfɛ, bɛ hadamaden ka sentanya jira Sigi sɔrɔli la; baji ye dan taamasiyɛn min bɛ kodɔnbali ni kunsogo cɛ.
Sigi dɔnnen don kosɛbɛ; a bɛ sɔrɔ dugu caman na i n'a fɔ Masala (san fɛ ja) ani Kɔndogola (dugu ma ja).
Kirango Kɔnɔ sɛbɛkɔrɔ ɲɛgɛnnen don; a dakala ka jan, o bɛ lamaga; si caman b'a kun na.
Dɔnkili kun fɔlɔ min bɛ da a la, o b'a jira k'a bɛ balo badaw la.
Ni ba yɛlɛnna, a bɛ pan ka taa yɔrɔ wɛrɛw la ka na bɛn ni bajigin waati ye.
A ka taakasegin, a yeli n'a tununni bɛ san waatiw kofɔ.
O cogo la, a bɛ kɛ kɔnɔ kunnafonitigi ye ani a bɛ se ka fara Kɔnɔ kan, jo tɔgɔ dalen don min na:
Balakɔnɔ, baji donna fala la Balakɔnɔ, sogo dayɔrɔ banna.
Dɔnkili kun filanan bɛ sogo ni furumuso danfara.
I n'a fɔ sogo b'a jigi da badingɛ kan cogo min, o min y'a dayɔrɔ ye, furumuso fana b'a jigi da a fa n'a ba kan o cogo kelen na walasa ka se furu sɛgɛnw kɔrɔ.
Nka bayɛlɛn bɛ kɔnɔ gɛn ka bɔ a dayɔrɔ la, o tuma na jigi fosi t'a la bilen fo Ala kelen ka ɲumanya kɔ:
Balakɔnɔ, muso jigi y'a wolofa ye Balakɔnɔ, sogo dayɔrɔ banna Balakɔnɔ wolofa t'i fɛ de Balakɔnɔ, sogo dayɔrɔ banna Balakɔnɔ, i k'i jigi da Ala kan.
Dɔnkili kun laban bɛ mɔgɔw ka nisɔndiya jira sogo kɔrɔ:
I ye kɔnɔ, i dan ka na Mali kɔnɔ, i bɛ sanga la.
Bamanan maanaw na, Nama ni Duga bɛ filɛ setigibaw ye.
Ni filanan ye tilefɛse ni sanfɛse tigi ye, Nama ye sufɛse ni dugukolo tigi ye.
Kɔmɔkun ye Namakɔrɔkun ye; o bɛ Nama ka dɔnniya jira.
Ko saba bɛ mɔgɔw lasɔmi namakɔrɔkun na.
Fɔlɔ kunkolo bonya, o b'a jira k'o tigi hakili ka bon haali wa a b'a sɛbɛkɔrɔ labaara.
Filanan, si caman bɛ kun na, o bɛ wele suruku turu; turu in de b'a to Kɔmɔ bɛ fɛn bɛɛ mɛn wa a filibaliya kun y'o ye.
Sabanan, sogokun ɲɛw sɛbɛkɔrɔ yɛlɛlen don; o de y'a to jo bɛ suruku la: ɲɛba walima ɲɛbafin (Jɛtɛrɛlɛn ani Sise, 1972: 48-49).
Kirango Nama dilannen don ni bin ye. A kun ka bon, turu b'a la.
(Nin sogow dɔnnen don n'u ka galabu kɛnɛya ye; tuma dɔw u tabaga farikolo bɛ ye.
O de y'a to sɔn tɛ kɛ u ja tali ma).
Pelengana Nama binsogo ɲɛw ka bon.
Suruku ko bɛ fɔ ka caya bamanan maanaw na.
A barika tɛ waraba ta bɔ nk'a mankutu ka bon ni kungosogow kuntigi ta ye.
Dɔnkili min bɛ da Nama na o kɔrɔ bɛ kɛnɛ kan:
J'i ye kamalen ye J'i ye kamalen ye Jara wolo bɛ suruku kan na J'i ye kamalen ye.
Bamanan dugu caman na, kɔ tɛ jitayɔrɔ dama ye, mɔgɔw ka jɛgɛminɛyɔrɔ fana don.
Suruku ka ɲɛngoya bɛ mɔgɔw bali ka b'o nu ma.
Maaden ta yo Nama ko a na maaden ta yo Ka yaala n'o ye.
Falen ye kɔtu la Nama falen ye dɔw kɔngɔtɔ ye.
Kungokɔnɔsogo min bɛ wele Warabacaco, o ko bɛ fɔ tuma caman donso maanaw na.
A na kɛ danba ye, sogo kelennabila; a tɛ a yɛrɛ bɔnnaw to, a tɛ hadamaden to.
Kirango Warabacaco kunkolo ka bon haali, a tulow ka surun, a ɲɛw ka misɛn, a dabara wagalen don ka ɲin kunbabaw k'a la.
A nisɔn ka di, a b'i kali ɲɛnajɛ kɛnɛw dafɛ.
A ka ko ka di mɔgɔw ye kosɛbɛ; a bɛ kɛ sogo bɛɛ laban ye, o bɛ ɲɛnajɛ filɛlaw wajibiya ka sogo tɔw makɔnɔ.
Dɔnkili min bɛ da Warabacaco la, o kɔrɔ ka dun kosɛbɛ:
Warabacaco Jɔni ye e lamaga Den bɛɛ t'a fa ɲɔgɔn bɔ.
O la sa, Bamananw bɛ denw tila kulu saba ye: minnu t'u fa bɔ, minnu b'u fa bɔ ani minnu b'u fa dan.
Kulu fɔlɔ bɛ filɛ i n'a fɔ den minnu man kan n'u tɔgɔ ye; kulu filanan bɛ jate denw ye minnu b'u ka bulonda lakana; kulu sabanan bɛ filɛ dusuma denw ye n'u sera ka bonya da u ka du kan, bɔkolow ma bonya min sɔrɔ.
O de y'a to bamananna, denfa ɲuman bɛɛ bɛ nin dugawu in don:
Ala ka fɛn bɔ an na fɛn min ka fisa an ye.
Mɔgɔw b'u ka nisɔndiya jira Warabacaco la nin kumasen fila ninnu fɛ:
Wara kɛra ɲɔgɔnyebali ye Wara ɲɔgɔn ma da kɔtu la.
Bamananna, Warabacaco kɔrɔ ye mɔgɔ kisɛ min bɔra koba caman na ani min bɛ se ka koba caman kɛ.
Sigifɛnw.
Wɔkulɔninw ye dafɛnw ye minnu tɛ ye ɲɛ na.
Tuma dɔw u b'u yɛrɛ jira hadamadenw na cɛkɔrɔbani sawuraw la, u tɛ tɛmɛ nɔkɔnɲɛ saba kan, bɔnsi jamanjan b'u la.
Kirango, sogokun bɛ don bilakoro filan minnu kun na, olu kelen kelen labɛnnen don ni kalakisɛ ye.
O b'a jira bamananna maanaw na ko ni dafɛn minnu tɛ ye ni sufɛla tɛ, olu bɛ filɛ i n'a fɔ donso farinw.
A bɛ fɔ k'u ka kalaw bɛ mɔgɔ faga n'u y'i sɔrɔ ani k'u bɛ bon bila i la n'u tɛmɛna i kɛrɛfɛ.
Danaya min b'a to wɔkulɔninw bɛ filɛ dibilafɛnw ye, o danaya bɛ nin sogodɔnkili in kɔnɔ:
Dɛmɛ-dɛmɛ Wɔkulɔ Moriba Su kora cɛ dɔ la Dugu tɛ jɛ i la.
Jinɛ sindi bɔra larabukan na.
A bɛ sigifɛn dɔ kofɔ.
Kirango sogo dɔ b'a jira; o ye nkolonin ye ka biɲɛ naani k'a la.
Maanin bilenman fila minnu bɛ kɔfɛ biɲɛkolow la, kɔrɔ b'olu la.
Fɔlɔ, u bɛ se ka sigifɛn misɛnninw kofɔ; filanan, Bamanan bɛ ɲɛ bilenman filɛ sigifɛn juguw ta ye.
Musokɔrɔba min bɛ ɲɛfɛ biɲɛkolo fila ni ɲɔgɔn cɛ, o bɛ subaga jira.
Kuranɛ suranw fɔli bɛ jinɛw kofɔ; olu tɛ ye ɲɛ na, u tilalen don kulu fila ye: ɲumanw ni jugumanw.
Fɔlɔw b'u yɛrɛ jira hadamadenw na ani ka gundow di u ma.
Filananw yeli kɔrɔ man di u yebagaw la, o ye fa walima saya yɛrɛ ye, i n'a fɔ nin dɔnkili dalen in nin Jinɛ in na:
Jinɛ ye Maadunjinɛ ye Jinɛ kɛra maafaajinɛ ye.
Faaro jɔyɔrɔ ka bon Bamananna danaya la.
Kungosogo don, Jɛtɛrɛlɛn (1951) bɛ min fɔ i n'a fɔ hadamadenya dilanbaga ŋana dɔ.
A bɛ kofɔ fana Segu maana na.
Finisi dili fɛ, a kɛra sababu ɲuman ye Mamari Kulubali ma n'a bɛ wele ko Bitɔn, Segu fanga jujɔnbaga.
(Bamananw lajɛ.).
Kirango, Faaro ye maanin ye Jinɛ kɔ la.
Ɲɛ min ka di a ye, o ye nɛrɛma ye; nɛrɛma bɛ musow ka cɛɲɛ jira.
A ɲɛdenw ye dɔwɛrɛ ye, o b'a ka sigifɛnya jira.
Kunsigiw janya n'u dalakɛɲɛbaliya bɛ ji kofɔ.
Dugumɔgɔ minnu sigilen don Joliba da la, olu bɛ Faaro labato.
A ka tin bɛ Saman, Sekɔrɔ ni tilebin cɛ.
A dɔnnen don ko kurun tɛ se ka tɛmɛ o yɔrɔ la ni kɔɲɔmuso ye n'a ma Faaro jansa ni ɲiminkɔyɔ ye.
O jansa bɛ kɔɲɔdenw kisi kasara ma ani ka Faaro ka dugawu wele kɔɲɔkɛ ni kɔɲɔmuso kan.
Dɔnkili bɛ kɛwale in da:
Ne bɛ taa bɔ Faarotin na Saman Saman Faarow ka duga n na.
Hali bi-bi in na, a dɔnnen ko san o san, bayɛlɛn walima bajigin na Faaro na badaladuguw denmisɛn dɔ minɛ jurusara ye.
Badaladugu cɛmisɛnw ni npɔgɔtigiw fana tun bɛ Faaro bonya.
San o san, k'a ta sunkalo tile tan ni duuru la, u tun bɛ yaala du ni du ka dugawuw kɛ.
Sumankisɛw tun bɛ di u ma jurusara ye.
Jɔminɛ don, bamanan san tile fɔlɔ, u tun bɛ basi tobi. Sanni u k'o dun, u bɛɛ kelen kelen tun bɛ lɔgɔmaɲɛ kelen ta ka taa Faaro jansa n'o ye walasa o k'u lakana.
Sira fɛ, u tun b'a fɔ:
Ba Faaro i ni to ye San o san i k'a kɛnɛ to.
Kurun ni donso ye Pelengana sogo dɔ ye; a dilannen don ni bin ye.
A bɛ kungokɔnɔsigifɛn dɔ jira min bɛ donsow kɛlɛ.
A bɛ bɔ fɔlɔ, a kulukutu, sen ni bolo t'a la. Nka n'a ye dɔn daminɛ, a bɛ bolo jan fila bɔ.
Dɔnkili kunfɔlɔ dalen don sigifɛn na, o b'a kɛlɛdenya jira:
Kurun ni donso Kɛlɛkɛyɔrɔ la faama Kɛlɛ kamalen.
Dɔnkili laban b'a fɔ ko cɛw ye kelen ye yɔrɔ dɔw la (forow la, barokɛdaw la) nka k'u tɛ kelen ye kɛlɛkɛyɔrɔ la:
U ye kelen ye Cɛw ye kelen ye Konin kelen bɛ cɛw bɔ ɲɔgɔn na. Cikɛyɔrɔw la cɛw ye kelen ye Sumukɛyɔrɔw la cɛw ye kelen ye Nka kɛlɛkɛyɔrɔw la cɛw bɛ bɔ ɲɔgɔn na.
Bilanjan ye bɔso sogo ye; a dilannen don ni bin ye.
Bamananw yɛrɛ y'a fara u ta kan kɔfɛ.
Sogo in ko ka di Wɛlɛntigilakaw ye kosɛbɛ; o de y'a to tɔnkuntigi b'a bɔli bila sogo bɛɛ kɔfɛ walasa mɔgɔw ka to ɲɛnajɛ kɔrɔ.
Bilanjan ka mandiya fanba bɛɛ ye dɔnkili min bɛ d'a la ye.
O dɔnkili in bɛ a bilabaga dununfɔlaw kofɔ ani Bilanjan yɛrɛ bɔfanw n'a ka sigifɛnya:
Bilanjan o E fankelen bɔra Jiridugu kɔnɔ na Bilanjan o E fankelen bɔra Kaladugu kɔnɔ na Bilanjan o E fankelen bɔra Makan minkɔnba ani dubalenba Bilanjan o E fankelen bɔra Sido Jara ani Balansando.
Yan Jiridugu ye Worodugu ye, Kaladugu ye Kɛɲɛka ye; Makan ye Kɔrɔn ye, Sido Jara ani Balansando (nin ye Jeliw ka fɔcogo ye ka Segu jira) ye tilebin ye.
Makan kofɔli bɛ faamu ka da a kan a dɔnnen don ko Mande bɛɛ bɔra nin yɔrɔ saniyalen in na, hali Kɔmɔ.
Don o Don balo.
Taasidɔɔnin ye sogo kɛrɛnkɛrɛnnen dɔ ye min tɔgɔ bɔra wale la (miiri dɔɔnin).
A bɛ muso ɲuman kofɔ; a joli ka di, a koorilen don, a ni Yayoroba bɔlen don ɲɔgɔn fɛ.
A bɛ muso tɔw dalaɲini a jogo n'a taamacogo fɛ.
A ka dɔnkili bɛ mɔgɔw tanu minnu ye kankelentigi ye teriya ni kanu na:
Taasidɔɔnin, a Walahi kɔnɔ ne faamu dɔɔnin, a Ni n ye n miiri o la Ala Ni n ye n miiri Eliza Samakɛ la (Musa Jakite, Mulayi Samakɛ) Layidutigi ka taasi dɔɔnin Hɔrɔnkantigi ka taasi dɔɔnin Bonɛ yebali ka taasi dɔɔnin.
Tuma dɔw Kirango dɔnkilidalaw b'u to taasidɔɔnin da senfɛ ka waleɲumandɔn dɔnkiliw dilan, i n'a fɔ Elizabɛri Dɛni Otɛri tanuni, min bamanan tɔgɔ ye Eliza Samakɛ:
Barika da Eliza ye Foli ka di Eliza ma Jɛɲɔgɔnɲuman Eliza fo Ala fɛn tɛ diya bɔ.
I n'a fɔ Taasidɔɔnin, Yayoroba ye kanudɔnkili ye ka ɲɛsin muso ɲuman ma bamananna; a bɛ sinsin a farikolo yɔrɔw kan.
Pelengana Yayoroba ye sogokun ye min bɛ don ɲɛda la. A bɛ muso kun jira min sɛbɛkɔrɔ masirilen don.
Yayoroba ni Jinɛkaafiri dɔ bɛ ɲɔgɔn fɛ, o yɛrɛ ye ɲɛdalasogokun dɔ ye; biɲɛkolonaani b'a kun, biɲɛ ncininin fila b'a ten na.
Donfini bɛ kɔnɔbara ni kayabaraba dɔ jira.
Yayoroba bɛ muso ka cɛɲɛ jira, bamananna, cɛɲɛ in sinsinnen don jukunanmugu fila ka bonya kan.
O de y'a to a bɛ mɛn bamanan cɛw da la ka caya ko ni muso ma cɛɲɛ, a jukunan ka kan ka kɛ belebeleba ye.
Ni muso sigilan bonyana, o bɛ kɛ a cɛ nisɔndiya kun dɔ ye, o bɛ to k'a filɛ.
Dɔnkili min bɛ da sogo la, o bɛ sinsin kolontanya kan, o kɔrɔ ye ko bu ye labɔli sɛbɛkɔrɔ kɛ:
Maaya Maaya kankɔnɔ bɔlen kan Maaya Kolo bɛrɛ tɛ n na.
Jinɛkaafiri bɛ cɛ keleyatɔ jira. A b'a ka nafolo kɔlɔsi ni npanmuru dɔ ye a bolo.
Kayabaraba min b'a la, o bɛ se ka kɛ cɛw ka se musow kan lagosili ye; o hakili de tun bɛ sen na bamanan laada kɔrɔw la.
Maaninw bɛ hadamadenw ka don o don baarakɛtaw kofɔ.
Sɛnɛkɛlaw ye fɔlɔ ye; sɛnɛ de bɛ dugumɔgɔw balo.
Sogo Dankalankule kan, ɲɔgosilaw bɛ yen ani ɲɔsusula fila minnu bɛ ɲɔmugu bɔ tobili kama.
Donsow fana bɛ Falende ni Sama kunkolo la. U jɔyɔrɔ ka bon jɛ kɔnɔ.
Maaninw bɛ Bɔsow fana jira.
Dankalankule kɔ la, Bɔso saba sigilen don kurun kɔnɔ ka sumani sɛbɛkɔrɔ kɛ.
Bɔsow yeli bamanan sogow la, o b'a jira ko nin jɛkulu fila ninnu bɛnnen don sigi la.
Maaninw fɛ, hadamadenw bɛ fɔlikɛlaw waleɲumandɔn.
Sigi kan, balaninfɔla dɔ, dununfɔla dɔ ani muso dɔnkɛla dɔ bɛ yen; u bɛɛ b u sɔn.
Maanin dɔ tɔgɔ ye Basantile, mikoro b'a bolo.
Binatile bɛ Bina Kumare jira sokufɔ la.
Ba ni den fana bɛ yen.
Maanin dɔw bɛ ba jira, a b'a la ka sin di den ma walima a b'a ta a kɔ la.
Sokɔnɔsogow.
Segu maana na Siramakanba Koyita, Sorotomo Faama de kɛra sababu ye ka na ni so ye Segu mara kɔnɔ.
A ye so hakɛ min mara o ɲɔgɔnna ma deli ka mɛn mɔgɔ fɛ.
Hali bi, jeliw b'a tɔgɔ da so la.
Kɔsa-kɔsa fɛ, Bitɔn Mamari Kulubali, Segu Faama ye kɛlɛbolo dɔ dilan min tun ye sotigiw ye. Kɛlɛbolo tun sigilen bɛ Pelengana Yɔrɔ Bari ka fanga kɔrɔ. Yɔrɔ tun bɛ wele Pelengana Kanubaɲuman.
Pelengana Soyaban dilancogo ka nɔgɔ. U bɛ so fila jira minnu sobolilaw b'u kan.
Cɛ min ka fini ye bilenman ye, o bɛ somuso boli, min ka fini ye nɛrɛma ye, o bɛ socɛ boli.
U ka sobolicogo ni Kɔrɛdugaw ta ye kelen ye.
O de y'a to jɛ bɛ u ni kɔrɛdugaw cɛ:
So boli de N bɛ n ka so boli So boli Sotigi b'a ka so boli Karafe t'o da.
Bamanan danaya la, Sagajigi de bɛ du lakana.
O de y'a to sokɔnɔbagan in bɛ ye du caman kɔnɔ.
N'a sara a yɛrɛ ma, i tɛ maɲumatɔkan mɛn, katugu mɔgɔw dalen b'a la k'a ka saya ye ko jugu dɔ kun bɔ du kan.
Dutigi bɛ labɛn kɛ ka nɔnabila ɲini joona-joona.
Dɔnkili min bɛ da Kirango sogo la, o bɛ sinsin fulaw ni sagajigi ka jɛ sɛbɛ kan:
Ne ni fulaw bɛnna Ne ni kɔrɔnfɛ fulaw bɛnna Ne ni fulaw bɛnna Ne ni tilebin fulaw bɛnna Ne ni fulaw bɛnna Ne ni kɛɲɛka fulaw bɛnna Ne ni fulaw bɛnna Ne ni worodugu fulaw bɛnna Olu bɛ taa bɔ jɔni ye Olu bɛ taa bɔ yugubasaga ye.
Kungosogow.
Bamananna maanaw na kungosogow kan, Wara bɛ barika, cɛya, kisɛya ani se jira.
Kirango ɲɛdalasogo fila bɛ cɛman ni musoman jira.
Jɛ bɛ sogo ninnu ni Kɔrɛ Jaraw cɛ.
Segu jeliw bɛ Ngolosiw sanga warabaw la ka da kungokɔnɔ jara tɔgɔ kan ani Ngolosiw jamu kan.
Waraba bɛ filɛ i n'a fɔ kungokɔnɔsogow ka masakɛ. Nin dɔnkili in b'o sɛmɛntiya:
Wara ni wara man kan E wara nalen ye Wara ni wara man kan Jarawara nalen ye Kankari mansa.
Donsow bɛ Waraw bila ka donsoya ladege, u bɛ majamu ka da o yɔrɔ kan:
E kungo donso Sigi dankelen faabaa I ye koba kɛ donso ye.
Ntilen tun ye sogo ye min tun bɛ binjan kungo kɔnɔ, nka bi a b'a fɛ ka silatunun.
Dɔnkili min bɛ da Wɛlɛntigila ntilen na, o b'a ka cɛɲɛ sɛbɛkɔrɔ fɔ:
Ntilensogo Sogojan cɛ ka ɲi de Sogo ye jɔni den ye N'a ko ma diya i ye Ntilensogo ye jɔni den ye N'a ko ma diya i ye.
Kɔnɔsogonin tɔgɔ yɛrɛ bɛ Bamananw ka kɔnɔgan jira (kɔnɔ-sogo-nin), kɔnɔ bilako la kulu dɔ fɛ; kɔnɔ tɛ pan k'a bɛ sɛbɛkɔrɔ boli.
Dɔnkili min bɛ da Pelengana sogo la, o bɛ hadamaden jogo jugu lagosi kakalaya ta fan fɛ.
Mɔgɔ fɔlɔ minnu ko don, olu ye bɛnnindenw ye.
Bamanan jɛ la, bɛnninden ye masakɛ ye a bɛnkɛw ka so.
Fɛn o fɛn mana diya a ye, a b'o ta, k'a daminɛ sɛw la.
Nka a ɲɛ man kan ka bɔ a bɛmaw fɛ; n'o kɛra, i n'a fɔ dɔnkili b'a fɔ cogo min, bɛnninden tɛ se ka taa bɔ a ba balimakɛw ye bilen:
Sɛminɛ tɛ bɛnna taa sakun bɔ Kɔni i ma bɛnmamuso dɔ ɲini sungurun ye.
Mɔgɔ filanan minnu ko don, olu ye nimɔgɔninw ye.
Bamananna, i bɛ se ka tulon suguya bɛɛ kɛ i kɔrɔkɛ muso fɛ fo i bolo dali a jukunan kan.
Mɔgɔw hakili la, o kɛwale bɔra tulonkɛ hukumu kɔnɔ nimɔgɔninw ni ɲɔgɔn cɛ.
Dɔnkili min bɛ da sogo la, o b'o yɔrɔ fɔ:
Maa bɛ tulon kɛ i nimaanin fɛ Nka i bolo da a jukunan kan, tulon t'o ye.
Sama sogoku na, maaninw bɛ donsow jira; u b'a la ka mugu ci.
Kɔnɔ dɔ cookolen bɛ Sama nun kan.
Kɔnɔ ni Sama ka jɛ b'a to u bɛ se ka fara birili Kɔnɔ kan.
Dɔnkili min bɛ da Pelengana Sama na, o bɛ sinsin bamananna koba dɔ kan, n'o ye sinjiya ni badenya ye:
Aw ma Sama jɔlen ye, Sama Samajigi jɔlen ye, Sama Sama dira jɔni ma diɲɛ kɔnɔ Sama dira cɛmisɛnninw ma diɲɛ kɔnɔ Sama dira jɔni ma diɲɛ kɔnɔ Sama dira npɔgɔtigininw ma diɲɛ kɔnɔ Ka sinjiya tugu Ka badenya tugu Saya tɛ jɔn si faa N'i don ma se.
Finisogo suguya wɛrɛ b'a la ka caya ka taa a fɛ, sango Kirango dugu kɔnɔ, ɲɛnajɛw senfɛ.
A ni laadalafinisogow tɛ kelen ye berew bɛ don minnu na. Sen naani bɛ ninnu na k'u biri ni fini ɲɛgɛnnen falen ye.
U bɛ sokɔnɔbaganw walima kungokɔnɔbaganw jira.
Ɲaamɛ ni Waraninkalan b'u la.
Maanin bɛ Ɲaamɛ kɔ la, o bɛ ɲaamɛtigi jira.
Dɔnkili min bɛ da Ɲaamɛ na, o bɛ kunnafoni fila di a kan: a bɛ balo Saharakungo kɔnɔ, jibolo t'a masurunna; a ni Surakaw jɛlen don:
E i ɲaamɛ o Batigɛ ma diya i la Suraka ɲaamɛ o Batigɛ ma diya i la.
Waraninkalan dɔnnen don n'a ka farinya n'a ka donsoya ye.
A si cogoya bɛ dogoli nɔgɔya a ma k'a ka sogow bɛlɛn.
Nka tuma dɔ hadamadenw b'a da to a la i n'a fɔ a bɛ da dɔnkili in na cogo min:
Waraninkalan N'i ma kungotaasira dɔn Donso b'i malo dɛ.
So nɛɛmalen togoda la.
Sigi man nɔgɔn togodaw la funteni fɛ.
Funteniba bɛ kɛ so kɔnɔ o waati, wa kɛnɛmadali ye farati ye.
O de la, mɔgɔ caman ni fifalan bɛ kɛ.
Sekɔrɔka dɔ, n'o bɛ Segu kɛrɛfɛ, o ye fɛɛrɛ dɔ ɲini o funteniko la a ka so kɔnɔ.
A ye tiyo jan dɔw labɛn, k'olu sɔɔri a ka so kɛrɛ naani bɛɛ fɛ.
Fiɲɛ bɛ don o tiyo ninnu fɛ ka taa so kɔnɔna lasumaya.
A bɛ tiyo ninnu kun jigin dɔɔnin walasa tile yelen kana don so kɔnɔ.
O b'a to a ni fifalan tɛ su ban ɲɔgɔn fɛ.
Nin hakilina in sɔrɔli dama ye ko ɲuman ye, hali n'a y'a sɔrɔ mɔgɔ si m'a ladege dugu kɔnɔ fɔlɔ.
Ka hakilinaw ɲini gɛlɛya dɔw la dugula mɔgɔw yɛrɛ fɛ, o dama ye ko ɲuman ye.
Dɔɔnindɔɔnin, an bɛ ko dila.
Ɛntɛrinɛti kalanni Mali togodaw la: Bukary Konate ka ɲɛfɔli 
« A ka kan an k’an ka sugon dɔw hakilina ɲuman bila senkan yanni an k’an miiri u la ten k’u bila ka tɛmɛ.
Yali a ma se, an k’an ka togodala mɔgɔw sen don kunnafoni ni kumaɲɔgɔnya tɛkinolozi kuraw la wa?
Sira bɛɛ kan, o jaabi ye ɔwɔ ye bawo a na kɛ sababu ye u ka kunnafoniw sɔrɔ, ka kunnafoniw di, ka kumaɲɔgɔnya kɛ ka hakilinaw falen falen ani k’u seko ni dɔnkow jira mɔgɔ wɛrɛw la.
O tɛ se ka kɛ habada fɔ ni an ye ɛntɛrinɛti kalanw bila sen kan an ka sigidaw la walasa ka togodala mɔgɔw taabolo dɔn nin baarakɛminɛ nafamaba in kun kan, u ma deli ka min ye kuma tɛ ka maga a la.
O la, an b’a dɔn an ka kan ka cogoya min bila sen ka walasa ka kunnafoni ni kumaɲɔgɔnya tɛkinolozi kuraw lase an ka togodala mɔgɔ cɛsirilen ninnu ma.
O na kɛ sababu ye u ka dɔnniya kuraw sɔrɔ ɛntɛtinɛti kan, minnu b’u dɛmɛ k’u ka sɛnɛkow ni nakɔkow yiriwa ani u ka bɔnɔgɔla wale tɔw.
O de kama, ɛntɛrinɛti kalanni min bilala senkan porozɛ « Alisa an ma kɛ hakilitigi ye » fɛ n’o bɛ ka kɛ Boukary Konate fɛ Mali, Albertine ni Caroline, olu minnu nana ka bɔ Pari o kalan in kama ani Claire, n’o b’a to Pari ka kalan in kɛ, o kalan in taabolo ɲɛna kosɛbɛ Segu dugu kɔnɔ.
(Aw b’o jaw bɛɛ sɔrɔ flickr kan).
Kalan in kɛra tile 5 kɔnɔ, cɛ ni muso bɛɛ tun ye hakɛ kelen ye: cɛ 5 ani muso 5 maakɔrɔba kunda; cɛmannin 5 ani musomannin 5 demisɛn kunda. Ɛntɛrinɛti kalan in sen fɛ, Caroline tun bɛ demisɛn ninnu kalan tubabukan na.
Boukary Konate bɛ tɛmɛ ni kalan in tɔ ye kalo fila kɔnɔ n’an ka karamɔgɔ hakilitigi ninnu seginna ka taa Pari. U b’u to Pari k’an dɛmɛ kalan in na ɛntɛrinɛti sira fɛ.
An ka mɔgɔ kalanta ninnu cɛra, mayili tun bɛ mɔgɔ kelen dɔrɔn de bolo Gugolu « Google » kan, wa a tun bɛ se cikan bilali n’a kalanni dɔrɔn de la. Mɔgɔtɔw si tun t’a dɔn ɛntɛrinɛti ye min ye.
Bi, u bɛɛ bɛ se k’u magow ɲɛnabɔ ɛntɛrinɛti kan.
An ka nin ɛntɛrinɛti kalan siyɛn fɔlɔ in taabolo ɲɛna kosɛbɛ bawo kalandenw ye fɛn caman kalan, u y’a jira an na fana k’u ye fɛn caman faamu k’a sabu kɛ an ye kimɛli fitinin minnu k’u kunna ye ɛntɛrinɛti kan. Kalan in sanga kɔnɔ, kalanden bɛɛ tun bɛ na waati la, u bɛɛ tun bɛ na don don wa u y’a jira an na fana k’u ye nafa sɔrɔ a la.
Kalan in tun bɛ ɲɛsin mɔgɔw ma fana minnu ye bamanankan kalan.
O kalan in tun sinsinnen bɛ kunnafoni carinni ni kunnafoni kalanni ma ɛntɛrinɛti kan Maneno Bamanankan ɲɛ kan.
Dantigɛli sen fɛ kalan in bantɔ, bɛɛ y’i sinsin an ka kanw donni kan ba la « Kunnafoni ni kumaɲɔgɔnya tɛkinilozi kuraw » hukumu kɔnɔ.
Kalanden bɛɛ fana y’i hakilina fɔ « hakilitigiya » kan. U y’a jira ko hakilina falen falen « hakilitigiya » kan, o ye wale ye min ka kan ka taaɲɛ walasa bɛɛ ka se ka dɔ sɔrɔ hakilitigiw ka faamuya la.
U y’a jira fana ko siti in nafa ka bon demisɛnw ma kosɛbɛ.
Demisɛnw fana ye daamu sɔrɔ u ka nin sɛgɛn lafiyɛnbɔ waati in kɔnɔ k’a sabu kɛ u ka nin waati kunkurunin in kalan n’a tulon kɛ ye Caroline fɛ.
Nin ɛntɛrinɛti kalan kun fɔlɔ y’a jira an na ko togodala mɔgɔw mago bɛ ɛntɛrinɛti ɲɛfɔli n’a kalanni dɔrɔn de la walsa u ka kɛ ɛntɛrinɛti matarafabaw ye.
Laban na, kalanden bɛɛ y’a jira k’u nisɔndiyara, u ye dugaw kɛ fana walasa nin ɛntɛrinɛti kalan in ka carin Mali sigida bɛɛ la walasa ɛntɛrinɛti ka dɔn fan bɛɛ fɛ.
U ye foli ɲɛsin kosɛbɛ Oranzi ka dɛmɛnjɛkulu ma Mali la, ( la Fondation orange Mali) ONG Jigitugutɔn mɔgɔw, ani mɔgɔ minnu bɔra Pari ka na an kalan fɔ Mali la yan ani mɔgɔ o mɔgɔ ye dɛmɛ ni hakilina ɲuman kɛ k’an bila sira walasa nin kalan in ka se ka kɛ.
An ye ɲɔgɔn tɛgɛ minɛ.
An y’an labɛn ka ban ka taa kalan in daminɛ Zeana Gara la sinin, tarata Utikalo tile 18 san 2009. Aw bɛ se k’o kunnafoniw bɛɛ sɔrɔ siti kan.
Porozɛ « Alisa an ma kɛ hakilitigi ye tiwitɛri (twitter) sira ye @toujourspassage
Telefɔni yaalata kɛra sɔrɔyiriwasiraw y’an ka jamanaw kɔnɔ. 
Telefɔni kura, kɔrɔlenw ani telefɔniminɛnw feereli kɛra dahirimɛ sɔrɔsira ye mɔgɔ caman bolo an ka jamana kɔnɔ bi.
Dɔw bɛ telefɔni ni telefɔniminɛnw feere yaalayaala la, dɔw bɛ bitikibaw kɔnɔ, dɔw bɛ nɛgɛbikininw kɔnɔ, fɛn o fɛn ye telefɔni ni telefɔniminɛnko ye, o bɛɛ bɛ sɔrɔ o yɔrɔw la.
O de ye nin jagokɛla demisɛn in ta ye Bamakɔ, n’o tɔgɔ ye Sori Nimaga n’o ye telefɔni ni telefɔniminɛn ferela ye Fajigilasugu la komini fɔlɔ la.
I n’a fɔ aw bɛ se k’a ye cogo min na jaw la, Sori bɛ telefɔni kuraw, kɔrɔlenw, telefɔniminɛnw, i n’a fɔ batiriw, kariti memuwariw, sariziyɛriw feere ani fɛn caman wɛrɛw.
Sori tɛ foyi wɛrɛ kɛ nin baara in kɔ wa a bɛ fɛn sɔrɔ a la.
Fɛn bɛɛ daminɛ ka gɛlɛn, Sori ye gɛlɛyaw sɔrɔ baara in daminɛ na a ka feerefɛnw sɔngɔko la. A tun bɛ ɲinɛn feerefɛnw sɔngɔ kɔ fɔ a tun bɛ telefɔni dɔw feere sɔngɔ na minnu ka dɔgɔ ni telefɔni ta da yɛrɛ ye.
Baarakɛla ɲuman bɛɛ b’a ɲinin ka dɔ fara a ka dɔnta kan waati bɛɛ, k’a ka filiw latilen, ka fura ɲinin gɛlɛyaw la. O de la, Sori y’a lajɛ k’a ka feerefɛn n’u sɔngɔ sɛbɛn kan na, n’o ye Arabukan ye. N’a bɛ min feere, a b’o sɔngɔ lajɛ papiye kan, o la a tɛ fili bilen.
N kɛlen ka Sori ɲininka n’a ye gɛlɛya sɔrɔ Arabukan sendonni na a ka jago la, a ye n jaabi ni nisɔndiya ye ko a ma gɛlɛya foyi sɔrɔ o la bawo a b’a sɛbɛn cogo la a yɛrɛ b’a faamu cogo min na wa a tɛ fili bilen.
Sori ka jago bɛ ka yiriwa, don o don dɔ de bɛ fara a ka feerefɛnw kan.
Ta-tɛ-ɲa
Mɔgɔ dɔ tun bɛ fɔlɔ, a tɔgɔ tun ko Ta-tɛ-ɲa.
Ta-tɛ-ɲa ye mɔgɔ min ye, a tun ka kisɛ, mɔgɔ si tun tɛ a bɔ kisɛya la. A tun bɛ baara min kɛ, mɔgɔ tun tɛ se k'o ɲɔgɔn kɛ, nka, a tun tɛ foyi sɔrɔ.
Ta-tɛ-ɲa kɔnɔganna. A ye dɔnnikɛla dɔw komɛn. A taara u sɛgɛrɛ.
Dɔnnikɛlaw ko: « Nin tɛ baasi ye. »
U jɛra ka u hakili fara ɲɔgɔn kan ka tigakisɛ kelen baara ka dugaw kɛ o kan k'a di Ta-tɛ-ɲa ma ko a ka taa jiri tigɛ ka waa bɔ ka tigakisɛ kelen in dan.
A kana ɲɔ dan, a kana fɛn wɛɛ dan tigakisɛ kelen in kɔ. A kan'a to bin ka bɔ a kɔrɔ.
Ayiwa, dɔnnibaaw y'a fɔ Ta-tɛ-ɲa ye cogo min, Ta-tɛ-ɲa taara a kɛ ten.
A ye jiritu tigɛ k'o waa bɔ k'a kɛnɛ bonya kosɛbɛ. A ye tigakisɛ kelen in dan, a ma ɲɔ dan, a ma tiga wɛrɛ dan, a ma fɛn wɛrɛ dan. Tigakisɛ kelen in dannen, a falenna.
A y'a kɔrɔsyɛn, ka segin ka taa a kɔrɔsyɛn, ka segin ka taa a kɔrɔsyɛn, ka kuru ka taa a kɔrɔsyɛn, ka tigakisɛ kelen in ɲa, k'a ɲa fɔ ka taa a fɔ ko a ɲana.
Tiga in ye ku sɔrɔ ka na den.
Tiga ɲa kojugu sa, dugu tun tɛ se ka jɛ ni Ta-tɛ-ɲa ma taa a ɲɛ da tigaju la...
Ayiwa, k'a sɔrɔ tiga ma se senini ye, sama nana don dɔ su fɛ. A nana Ta-tɛ-ɲa ka tigaju kelen in bɔ. A taara n'a ye kungo fɛ, ka taa n'a ye ka taa n'a ye fɔ a sɛgɛnna yɔrɔ min k'a da...
Dugu jɛlen sa, Ta-tɛ-ɲa nisɔndiyalen a ka tiga nalen na, a taara a ɲɛ da a la.
A taar' a sɔrɔ a ka tigaju kelen bɔlen don.
Sennɔ min bɛ yen, o ye sama sennɔ ye. A ko: « Sama de bɔ'n bɛ ne ka tiga bɔ su rɔ. » I y'a dɔn: sama nɔbɔ kɔni, n-y-a-ɲini tɛ o la, i bɛ o filɛ ka taa o nɔ fɛ.
A taara sama nɔ fɛ. Foyi tɛ Ta-tɛ-ɲa bolo ni dabaninkurun kelen tɛ. Ta-tɛ-ɲa ye sama nɔ minɛ. A bɛ kasi la.
A taara bila fugakɛnɛ dɔ kan, sama tun ye fugakɛnɛ in cɛci, nka, syɛw kɛlen bɛ ka fugakɛnɛ in fa tewu!
Syɛmusow ni donokɔrɔw ni syɛwalanw ni syɛbugunw.
A ye syɛw fo.
A ye syɛw ɲininka ko: « Aw ma sama ye yan? »
Ko « ii! Sama tɛmɛna yan kabini mɔgɔ ma da.
Mun bɛ e ni sama cɛ? »
Ko « Hun!
Dɔnnikɛlaw ye tigakisɛ kelen baara k'a di ne Ta-tɛ-ɲa ma ne k'o dan, ko ne na kɛ maa ye o la.
Sama na'n bɛ o tigaju kelen bɔ. »
Ko « ii!
ko Ta-tɛ-ɲa, i tɛ kun sama na bilen, ko anw bɛ nin fuga la yan, tigi tɛ an na.
a fɔ, i tɛ sɔn ka an lajɛ ka taa ni anw ye so, anw ka kɛ i ta ye? »
Ta-tɛ-ɲa ko: « Kaari! O tɛ bɛn, aw tɛ taa ne fɛ dɛ! Ni ne taara ni aw ye, ne bɛ aw balo cogo di? Muso tɛ n fɛ, den tɛ n fɛ. Ne bɛ se ka bubaabɔ ni ne ka ci ɲɛ ɲɔgɔn na wa?
Ne tɛ aw fɛ, n bɛ sama magɛn ka n ka tiga minɛ a la. »
Ta-tɛ-ɲa tɛmɛna.
A taara gun fugakɛnɛba wɛrɛ la, fugakɛnɛ in falen ba ni saga dama na. I b'a filɛ, fɔ k'a ɲɛ dan, ni min tɛ ba ye, o ye saga ye.
Ta-tɛ-ɲa ye olu fo. U y'a laminɛ. Sagajigi dɔ y'a ɲininka ko « Ta-tɛ-ɲa!
K'e bɛ boli la, ko mun kɛra? »
Ta-tɛ-ɲa ko « Dɔnnikɛlaw ye tigakisɛ kelen di ne ma ko ne k'o dan, ko ne ta na ɲɛ o la, ko sama taa'n bɛ o tigaju de bɔ su rɔ. »
Ko « Wa! I tɛ kun sama na bilen dɛ!
Ko mɔgɔ datuma waati k'o de ye sama tɛmɛtuma ye.
Min ka fisa: tigi tɛ anw na yan, anw wo, baw wo, tigi tɛ anw na.
A fɔ, i tɛ anw labɛn ka taa ni anw ye so, anw ka kɛ i ta ye?
N'an kɛra i ta ye, o ka fisa n'i ka tigaju ye. »
Ta-tɛ-ɲa ye sagajigi jaabi ko: « Aw bagankulu in, aw tulo tɛ mɔgɔkan na, baw fana ye sigiɲɔgɔntiɲɛ ye.
Ne ka taa ni aw ye ka ne ni n sigiɲɔgɔnw bila ɲɔgɔn na, o tɛ kɛ!
Ne kelen pe don, ne bɛ se ka aw ladon cogo di?
N bɛ taa ne ka tigaju kelen nɔfɛ. »
Ayiwa, Ta-tɛ-ɲa tɛmɛna. A taara bila fugakɛnɛ wɛrɛ la, fugakɛnɛ in sa, foyi tɛ yen ni fali dama tɛ.
A ye foli kɛ yen. Faliw y'a laminɛ. Faliw y'a ɲininka. A ye kuma kelen in fɔ faliw ɲɛna ko a bɛ sama nɔfɛ a ka tigaju de ko la.
Faliw ko a tɛ kun sama na bilen, ko min ka fisa ko a ka u minɛ ka taa ni u ye.
Ta-tɛ-ɲa ko: « E! Ne bɛ se k'aw mara cogo di? Ka fali mara, fɔ ka yɛlɛn a balan, ka busan gan a la. Nin falikuluba in, ne kelen bɛ se ka o mara cogo di?
N bɛ taa n ka tigaju kelen nɔfɛ. »
Ayiwa, a tɛmɛna kokura.
A taara se fugakɛnɛ wɛrɛ la, misi dɔrɔn dɔrɔn de bɛ yen, misiba denbatigiw, jaga kɔnɔmaw, jaga falenw, jaga misɛnw, ntura misɛnw, nturabaw, fɔ u biɲɛkolow bɛ gɛrɛntɛ ɲɔgɔn na.
Ta-tɛ-ɲa ye misiw fo.
U fana y'a jaabi ko « Ta-tɛ-ɲa! K'i tɛ kun sama na bilen.
ayiwa, ko anw misi dama de bɛ nin fuga la yan, k'i tɛ an gɛn-gɛn an ka kɛ i ta ye? »
Ko « E!
K'o bɛ se ka kɛ cogo di?
Hali fulakɛ kɛmɛ tɛ se ka aw mara, janko ne kelen.
Ne mana aw mara, ne ni ɲɔtigiw tɛ se ka sigi, ne tɛ se aw kɔrɔ... Ne bɛ taa n ka tigaju de nɔfɛ.»
Ta-tɛ-ɲa tɛmɛna.
A taara se fugakɛnɛ wɛrɛ ma, npogotigiw kɔgɔ falen dama bɛ yen, i tɛ se ka dɔ ta ka dɔ to yen, katugu a bɛɛ bɔlen bɛ ɲɔgɔn fɛ.
a ye npogotigiw fo. U y'a laminɛ.
A y'a dantigɛ olu ye ko dɔnnikɛlaw ye tigakisɛ kelen d'a ma k'a ta na ɲɛ o la, ko sama taa'n bɛ tigaju kelen in bɔ.
Npogotigiw ko a ye ko: « Wa!
Ta-tɛ-ɲa!
I tɛna kun sama na bilen dɛ! Sama tɛmɛna k'a sɔrɔ kɛnɛ ma tigɛ.
Min de ka fisa, Ta-tɛ-ɲa, ko anw dama de bɛ fugakɛnɛ in na yan, ko cɛ tɛ anw fɛ, ko i tɛ segin ni anw ye ka to n'anw ye, min ka d'i ye, i n'o kɛ i muso ye, tɔw, i na olu furu k'u furufɛn mara i kun k'a kɛ i ta ye. ».
Ta-tɛ-ɲa ko: « Ne bɛ taa ni aw ye cogo di?
O ye n ta tiɲɛtɔ ye ka taa a fɛ.
N tɛ aw balo sɔrɔ, n tɛ aw siso sɔrɔ. Aw bɛɛ cɛ tɛ sɔrɔ ne fɛ. O tuma, mɔgɔ na ɲɔgɔn faga aw nɔfɛ ne de tɔgɔ la, fɔ ne yɛrɛ tɛ si sɔrɔ.
Ta-tɛ-ɲa tɛmɛna.
A taara gun fugakɛnɛ wɛrɛ la. Kamalenkɔrɔw dama kɛ'n bɛ ka yen fa.
A bɛɛ kamalen dafalen, a bɛɛ kamalen dawulama.
Ta-tɛ-ɲa y'u fo. U y'a laminɛ. A y'u ɲininka ko: « Aw ma sama ye yan ? »
Mun bɛ i ni sama cɛ de?»
Dɔnnikɛlaw ye tigakisɛ kelen baara k'a di ne ma ko ne k'o dan k'o na ne ta ɲɛ.
Sama de taara o tigaju kelen bɔ su rɔ. »
E ni sama man jan bilen, nka, Ta-tɛ-ɲa, tigi tɛ anw na, a fɔ, i tɛ sɔn ka segin ni anw ye, an ka kɛ i ta ye? »
Ta-tɛ-ɲa y'a jɔ ko: « Aw cɛganaw dama, ne ka taa ni aw ye!
Ne tɛ aw muso furufɛn sɔrɔ.
Muso tɛ n bolo k'a di aw ma.
O tuma, ne ni musotigiw na bila ɲɔgɔn na.
N tɛ aw fɛ.
N bɛ sama nɔgɛn ka n ka tigaju kelen de minɛ a la. ».
Ta-tɛ-ɲa tɛmɛna minkɛ, o y'a sɔrɔ: sama silen ka taama sa, sama dalen sunɔgɔ la.
O taara gun sama dalen na. A ka tigaju dalen don a kɔrɔ.
Dabaninkurun min bɛ a kan na, a ye dabakala in kɛ ka sama ci furu la, ka sama ci, ka sama ci, toli ! toli! toli !
Sama y'a kun kɔrɔta ko « Jɔn don ? »
Ko « Ne don. »
Ko « Jɔn ? ».
Ko « Ne Ta-tɛ-ɲa. »
A ko « Ta-tɛ-ɲa ! k'e tun bɛ ne fondo fɛ de? »
Ko « Hɔnhɔn, n tun bɛ i fondo fɛ. »
Ko « I tun bɛ ne nɔ fɛ de? »
K'i ma fɛn ye de? »
Ko « N ye fɛnw ye dɛ! » Ta-tɛ-ɲa ye fɛn minnu ye, a y'a bɛɛ jate fɔ a ye.
Sama ko: « Wa! I ka i ka tigaju ta k'a jate bɔ. I mana den kelen karinɔ ye, n b'a sara. »
Ta-tɛ-ɲa ye a ka tigaju ta k'a jate bɔ.
Hali den kelen kariyɔrɔ tɛ a la.
A ko « Fɛn karilen bɛ? » A ko « Ayi! Ko fɛn kari'n tɛ! »
A ko « I ka den dɔw kari k'u wɔrɔn. »
A ye kelen kari, o y'a sɔrɔ: kisɛ t'a la, ka filanan kari, kisɛ t'a la, ka sabanan kari, kisɛ t'a la, u bɛɛ kisɛntan, bamanaw ko minnu ma ko « tiganpo ».
Sama ko « Ta-tɛ-ɲa!
I tɛ kɛ maa ye bilen, fɔ ka taa i sa, i tɛ kɛ maa ye...
Ta-tɛ-ɲa tɛmɛna fɛn dama minnu na, a hakili jiginna olu la.
A bolila ka segin a kɔ. A tun ye kamalenkɔrɔw sɔrɔ fuga min na, a bolila ka na yen.
Foyi tɛ yen ni binjɛ ni bubaasow tɛ!
A tɛmɛna, a ye npogotigiw sɔrɔ yɔrɔ min na, foyi tɛ yen ni jirininw ni ntonkunw tɛ.
A bɔra fuga o fuga la, k'o bɛɛ lajɛ, o bɛɛ bɛ o cogo kelen na, foyi tɛ yen ni ntonkunw tɛ... »
Baabilen Kulubali, 2 juillet 1997
Aw ka aw yɛrɛ kɔlɔsi filɛlikɛlaw ni buguridalaw la !
N den, mɔgɔ hakilima, i ka i da o tigi kɔrɔ, o ka i laadi.
Kana laadili kuma ɲuman si jaasi.
2014 09 11 Mali kura.
Donkibaru.
An balimaw, aw ni ʃu : Modibo Danbɛlɛ.
An balimaw, aw ni ʃu : Mohamɛd Tuure.
Modibo Danbɛlɛ :
Ameriki (Amerika) jamanatigi ani a furumuso, Miʃɛl Obama, Taara Waʃintɔnn ani Nfirzini (Nfirjiniya) mara la .
U ye taasijigin Kɛ ani ka miirijigin Kɛ ʃyɛ̀n 13, balawu min ye Ameriki (Amerika) jamana Sɔrɔ 2001 wagati la.
Niyɔrk dugu ka hakilijigin Kɛra nin mɔgɔ bà sàba minnu Sàra a sèn fɛ ni olu tɔgɔ kàlanni ye.
Mohamɛd Tuure :
Kunungo, président (jamantigi) Obama ye jɛ̀mukan Di, min na, a ye a ka walew Boloda Etat Islamique (silamɛfanga) bànbaanciw nagasili kama, Irak ani siri jamanaw la.
Wasaden dɔ, ni olu ye congrès republicain, y'u Kanto ko u sago tùn ye Obama ka a Faranfasiya, jamana minnu bɛ na Fàra Ameriki (Amerika) jamana kan ka jihadisiw Kɛ̀lɛ.
Nka democrate wasaden, n'o ye Senatɛr Mark Begiʃ ye, ye a Jira k'a Fɔ ko n'i y'a To ale ma, président (jamanatigi) Obama tùn ka kan ka yamaruya Laɲini fɔlɔ Ameriki (Amerika) wasadenw ka blonba fɛ n'o ye congrès.
Modibo Danbɛlɛ :
Ameriki (Amerika) jamana, a ka minisiri (setigi) min bɛ u ni jamana wɛrɛ cɛ, Jɔnn Keri, bɛ nin wagati la Jeda, makanjamana kan yaasa ka arabuduguw ka dɛmɛ Sɔrɔ.
Ameriki (Amerika) jamanatigi, Barak Obama, ka hakilina ka Fàra ɲɔgɔn kan ka silamɛdugu jihadi kɛ̀lɛkɛdenw k'olu Kɛ̀lɛ.
A ni arabudugu ɲɛmɔgɔ caman bɛ na hakilifalen Kɛ ani ka Fàra Curki (Curce) jamana ɲɛmɔgɔw fana kan.
Mohamɛd Tuure :
Dunuya kiiritigɛ-soba, n'o ye Cour Pénale Internatinale ye, ye i Bàn Loran Bagbo ka lafasabagaw ka kiiriweele ma, n'o ye Appel (kiiriweele) ye.
Ko min bɛ a Jira ko tribinal (kiiriblon) bɛ na Kɔdiwari jamanatigi kɔrɔ Kiiri, nijuguya, Bunaadamadenya kama.
A tɔ Tora a ka kiiritigɛlaw ka don Suda.
Modibo Danbɛlɛ :
KɔngoBrazawil (KɔngoBrazanfil) mara la, kùnnafoni-ɲiniyɔrɔ cakɛda ɲɛmɔgɔ-dankan, Marsɛl Nuʃurulu, Ɲaginna a ʃi kaso ani ka Blà dyagoyabaara la.
A tùn jalakilen dòn murutili labɛnni kow la, maramafɛn juguw, maramafɛn kisɛ marali, k'a sɔrɔ a yamaruya t'a bolo.
A ka kɛ̀lɛcɛbolow ni jamana fìnitigiw tùn Karila ɲɔgɔn na Desanburukalo tɛmɛnen.
Mohamɛd Tuure :
Alzeri jamana la, Ali Bɛnn Fis, ni ale tùn ye Abdul Aziz Butefilika ka fàdenma, Alzeri jamanatigiya kalafili laban na, ye i Sèndon opposition (fanga-sinamatɔn) jɛ̀kulu la, min ye jamanatigi Weele ko a ka fanga Blà.
Butefilika, min famanna ka Ye kabini kàlafili yɛlɛnko fɔlɔ la, bànanen dòn kosɛbɛ.
Kan ni Yiriwa tɔgɔ la, Dramann Keyta ye jɛ̀mukan Sɛbɛn.
Blàdon : 2015-01-12
Juman nɔrɔla farakolo la
“Jalakɔro” ye dugu ye, dugu dahulama.
“Jalakɔro” ye dugu ye, dugu belebele.
Kɔba dɔ tun bɛ Jalakɔrɔ dugu kɛɲɛka fɛ, min tɔgɔ ye “Tufin Kɔba”.
Tufin Kɔba jibɔyɔrɔ ma dɔn mɔgɔ fɛ hali bi.
Kɔ in dugumalan bɛ ye farakolo fɛɛnɛlen ye.
A dagan bɛ ye o farakolo kelen ye.
Tufin Kɔba badaa, tile m'a ji gosi sabu, a sanfɛla bɛɛ bililen do ni tu ye, k'a sɔrɔ ka lamini kooli ni o tu kelen ye: donda kelen, bɔda kelen.
Jalakɔrɔ dugu kɔnɔn, jiri kɛnɛn tun tɛ tigɛ, tasuma tun tɛ don kungokolo la.
O de y'a to sanji tun bɛ na Jalakɔrɔ ka labɔli kɛ.
Ɲɔw, tigaw, sɔw, kabaw, wosow ni malow tun bɛ ɲan fɔ ka damantɛmɛ.
Jalakɔrɔkaw tun tɛ kungon ni fantanya dɔn.
Jalakɔrɔ Tufin Kɔba in na ye, farakoloba dɔ tun bɛ ye, farakoloba cɛɲi, farakoloba dahulama, farakoloba nugumanba.
Jalakɔrɔka bɛɛ, hali denmisɛnnin fitininw, tun b'a dɔn ko mɔgɔ si mangan ka sigi o fara in kan, sabu o ye jinɛmuso ɲagalen sigiyɔrɔ ye.
Jinɛmuso ɲagalen tun ye jinɛn ye, min bɛ Jalakɔrɔ kɔlɔsi.
Ale de tun bɛ ji nan, ka sɛnɛfɛnw ɲan.
A tanan tun ye ko saba ye: Jiri tigɛ, tasuma don ani a ka fara kan sigili.
Dugu dumanba denmisɛnnin tan, o ye don dɔ tomoo ye.
Jalakɔrɔ tun falen do cɛmisɛn ni npogotigi la.
Su o su, kalojɛ la, u tun bɛ ɲanajɛ kɛ fɛrɛba la.
Wula o wula, u tun bɛ tugun ɲɔgɔn kɔ ka t'u ko Tufin Kɔba la.
Jinɛmuso ɲagalen sigiyɔrɔ, mɔgɔ si tun tɛ se o man.
Don dɔ su fɛ, k'u to fɛrɛ la, Jumanjɛ ni o ye npogotigi sarama ye, o kamalen y'i kanto :
“- Juman, e bɛ ne fɛ kosɛbɛ wa ?
O ye kuman kura ye bi dɛ, n teri Fasiga, Jumanjɛ kan y'o ye.
Kuman kura tɛ.
Bi man ne ni e bila ɲɔgɔn bolo.
Ni ne ko ka di e ye tuɲan la, sini wula fɛ, n' an taara Tufin Kɔba la, i k'i sigi ɲagalen ka faraba kan.
Ɛɛ, n terinin, n'o kɛra, o tɛ Jalakɔrɔ ma hɛra ye dɛ!
Hali n'o kɛra Jalakɔrɔ ma balahu ye, o bɛ kɛ ne ma nisɔnjaba ye.
O la, ne bɛ n waso cɛmisɛnni tɔw la ko n terimuso sigira jinɛmuso ɲagalen sigiyɔrɔ la.
Ɔhɔn!
n'i ko ten, n bɛ o kɛ !
Su kora, dugu jɛra.
Dugu jɛra, wula sera.
Wula sera, Tufin Kɔba la tagali sera.
Dugu cɛmisɛnw ni npogotigiw ye ɲɔgɔn nɔn minɛ, ka kɔ sɛgɛrɛ.
U sera tumaminnan, u y'u waraka ka jigin kɔ la.
Sɔɔni, Jumanjɛ tagara ɲagalen ka fara fanfɛ, k'i sigi o kan tɛgu.
Jaman wɔyɔra ka don ɲɔgɔn na.
O yɔrɔnin kelen, Tufin Kɔba ji yɛlɛmanan ka kɛ iko joli kɛnɛ.
Cɛmisɛnw ni npogotigiw bolila ka taga so, gɔngɔn duurura u kɔ.
Jumanjɛ ma se ka wili, a nɔrɔlen tora farakolo la.
Jumanjɛ sigilen tora, a bɛka kasi.
A y'i to ka kunkanba dɔ mɛn a kɔ fɛ.
Yiiliba bɔra tu la, k'o fili a kan.
Yiili tigɛra tuma min na, o kɔ kɛra burangosidibi ye.
Jumanjɛ siran nan, a bɛ yɛrɛyɛrɛ iko jiri fura bɛ sanfiyɛn bolo.
A ɲɛnkiliw gannen tora iko jakuma-wara taw.
A sɔnkun bɛka panpan iko kolokalan kan.
Kɔrɔfɔ in sera dugu cɛkɔrɔbaw tilo na tuma min na, olu ye sagajigi wɛlɛwɛlɛ minɛ, ka taga Tufin Kɔba danga na.
Cɛkɔrɔba kelen ye sagajigi minɛ k'i kanto:
“Jinemuso ɲagalen, e ka minɛ, o ye anw ka minɛ ye.
e ka bila, o ye anw ka bila ye.
Den bɛ bi a tabaa bolo.
Daga da jɛgɛnna, ŋ'a kɔnɔfɛn ma bɔn.
anw donna e gasi la.
i tɛka min kɛ fɔlɔ, i kanan o kɛ tugun.
i mana kɛ ka min kɛ, i bolo segin i kɔ.
i sɔn sagajigi filɛ.
Cɛkɔrɔba y'o fɔ ka sagajigi bila yɔrɔ min na, sagajigi tagamana ka don ji la, ka tunun tugu-tege.
Kabini o kɛra, ji jɛyara a nɔnkɔrɔla.
Jumanjɛ wilila k'a jɔ, kumakanba bɔra tu ɲɔkɔnɔn fɛ [ko]:
“- Ne yafara aw ma.
Jumanjɛ nɔn tɛ.
A terikɛ nɔn don. ”
Teriya ye kɔrɔlen ye.
N'i teri ye sira jugu don i kɔrɔ don o don, a ye teriya dabila o don.
Bamananw ko : “Ko kɔrɔbɔla, o si tɛ bɛrɛ ye. ”
Telefɔni yaalata Jɔyɔro ka bon jagoko la togodaw la 
Ka kilomɛtɛrɛ 275 boli moto la, a sɛgɛn ka bon nka, nafa b’a la n’i y’a kunw lajɛ : ka ɲinini kɛ, k’a sɔrɔ, k’a tila.
Ni n bɛ n yɛrɛ ka bolifɛn kan, n bɛ jɔ a ka di n ye cogo min na, yɔrɔ min ka di n ye, waati min ka di n ye walasa ka hakilina falenfalen kɛ togodalamɔgɔw fɛ.
Halisa taali senfɛ seliba la, fasokan tun bɛ jɔ ka baro kɛ mɔgɔw fɛ dugu ni dugu walasa ka kunnafoni sɔrɔ u fɛ ani ka kunnafoni di u ma.
O de la, n sera nin sumajagola ninnu ma Bɛnkɛbugu, min ye dugu ye, kilomɛtɛrɛ 170 ani Bamakɔ cɛ Segu sira kan.
An ye baro dɔɔnin kɛ telefɔni jɔyɔrɔ kan u ka jago la.
U ye n jaabi nin cogo in na :
“An bɛ telefɔni ci kosɛbɛ ka kunnafono ɲini sɔngɔko kan dugu kelen kelen bɛɛ kɔnɔ walasa ka taa sanni kɛ duguw la sɔngɔ ka nɔgɔ yɔrɔ minnu na.
Yanni telefɔni ka na, an tun bɛɛ taa sugu dɔw la, an tɛ ɲɔ bɛrɛ sɔrɔ an bɛ segin ten.
Telefɔni nanen kɛra fura y’o ko la.
An b’an to yan ka kunnafoni sɔrɔ sumako ni sɔngɔko bɛɛ kan an dafɛ sugufiyɛw la. An bɛ sin sugu ma sɔngɔ ka nɔgɔ yɔrɔ min na.
Fɔlɔ, an tun bɛ taa sɛnɛkɛlaw kunbɛn sirakun na u natɔ ni ɲɔ feereta ye sugu la.
Bi, o banna.
An bɛ se k’u weele k’u k’u ka ɲɔ bila an ɲɛ.
An b’o ɲɔbɔrɛw doni wotoro la ka na so.
Ni wotoro tiɲɛna sira fɛ, an bɛ fura sɔrɔ o la joona n’an ye weeleli kɛ dugu kɔnɔ, ka sɔrɔ, fɔlɔ, an tun bɛ se ka tile bɛɛ kɛ dugu fila ni ɲɔgɔn cɛ ni wotoro tun tiɲɛna.
N’an ye ɲɔ caman sɔrɔ, an bɛ sin ka mobilibolila weele Bamakɔ ka na ni kamiɲɔ ye ka na bɔrɛw bɛɛ cɛ ka taa Bamakɔ.
Telefɔni yaalata kɛra fura ɲumanba ye an ka sumajago la.
An n’an ka kiliyan bɛɛ bɛ ɲɔgɔn kalama togodaw la ani dugubaw kɔnɔ.
Tiɲɛ yɛrɛ yɛrɛ la, a ye furancɛw surunya. ”
Telefɔni yaalata batiri sariziye cogo tododaw la. 
Sɔɔni telefɔni reso bɛ se Mali fan bɛɛ la.
ɲininkali caman bɛ kɛ telefɔni batiri sariziye cogo la togodaw la.
O de kama, Zezana Garala, togodala komini dɔ, Ségou mara la, kilo 275 ani Bamako cɛ, n ye baro kɛ Ba fɛ o ko la.
Ba ye bitigifeerela ye, a bɛ batiri fana sariziye togodalamaw ye.
Ba bɛ ɲɛfŋli kɛ:
“Telefɔni fila walima saba bɛ se ka sɔrɔ Komini du kelen kelen bɛɛ kɔnɔ bi.
Mɔgɔ dɔw bɛ yen minnu ye pano san dugubaw kɔnɔ u ka telefɔni sariziyeli kama.
O se tɛ minnu ye, an b'olu ka batiriw sariziye yan 20, 20 telefɔni suguya bɛɛ.
An bɛ sɛnɛkɛlaw ka batiriw sariziye yan pano na. An bɛ batiri belebelew don pano na k'a bila tile kɔrɔ. O b'a to an bɛ se ka batiri caman sariziye ɲɔgɔn kelen ye.
Telefɔni suguya caman sariziyɛri b'an bolo yan min b'a to an bɛ se ka batiri sariziye k'a to telefɔni na.
Sariziyɛri dɔw fana b'an bolo minnu b'a to an bɛ se ka telefɔniw sariziye minnu man ca an fɛ yan. Olu bɛ ye ka caya mobilibolilaw ni taamanaw bolo minnu ɲinɛna u ka sariziyɛri kɔ walima n'u ka batiri banna sira fɛ.
An bɛ sirabada la yan, u bɛ jɔ ka waati min kɛ yan, u bɛ n'u ka batiriw sariziye an fɛ yan.
O sariziyɛri suguya ninnu na, an diyagoyalen don ka batiri bɔ telefɔni na walasa k'a don kuran na.
An bɛ gɛlɛyaninw sɔrɔ don minnu na ni tile ma bɔ kosɛbɛ.
O bɛ kɛ ka caya sɔmiɲɛ fɛ. N'o kɛra, kuran tɔnin min bɛ pano batiriw kɔnɔ, an b'o kɛ ka telefɔniw sariziye. U bɛɛ bɛ fa.
N'o tɛmɛna tile kelen kan, a bɛ kɛ gɛlɛya wɛrɛ ye nga, an bɛ telefɔniw sariziye ni gurupu ye. O fana b'an bolo yan nin bara kelen in kama. ”
Kayitaa, Mali la II
N hakili bɛ jigin n ka Kita ni Kayitaa la tuma bɛɛ.
Kungokɔnɔna, jirisunbaw, faraw dacogo ɲɔgɔn kan ka kɛ kulu ye, olu ka di n ye kosɛbɛ.
O de la, n y’a kanu, n ye min ye sira fɛ, ka n to mɔbili kɔnɔ, an k’olu lajɛ ɲɔgɔn fɛ nin foto ninnu na.
Mangoro ye sɔrɔyiriwasira dɔ ye Mali la
Mande, Sibi ni Kangaba fan fɛ, mangorosun ka ca yen.
Nin waati in na, o dugu ninnu mɔgɔw bɛ mangoro kari ka na n’a ye Bamakɔ bɔrɔ, karitɔn walima segi la.
O ye sɔrɔbolo ye Bamakɔ muso dɔw fɛ bawo u bɛ taa mangoro segi ninnu san angoro la, k’a fere detaye la.
O ye ko ye min ka kan ka sinsin kosɛbɛ bawo a bɛ kɛ sababu ye muso caman k’u ka musakaw sɔrɔ o waatini kɔnɔ.
Farakoloɲɛnajɛ wulafɛ, Dakaro
Dakaro ye duguba ye farikoloɲɛnajɛ matarafalen bɛ yɔrɔ min na kosɛbɛ wulafɛ.
Ni baara jiginna, cɛw ni musow, si hakɛ bɛɛ, u bɛ tugu ɲɔgɔn kɔ ka boli sirabakɛrɛfɛla la.
O ye lajɛlifɛnba ye, wa farikoloɲɛnajɛba don min bɛ kɛnɛya sabati Dakaro cɛw n’a musow wolola, ka ɲɔgɔndɔn ni kanuya sabati u ni ɲɔgɔn cɛ.
Ne tara o lajɛli fɛ n taadon dugusajɛ fɔ n ye yɔrɔjan taama n yɛrɛ ɲinɛ ma ka n to ka u tugulen lajɛ ɲɔgɔn kɔ boli la dɔɔni dɔɔni. U ɲininkali nege tun bɛ n na kosɛbɛ.
Labanna, n ye cɛ dɔ ɲininka, n’o ye mobilibolila ye, sans 40 ɲɔgɔn. A ye ɲɛfɔli caman kɛ n ye :
« A bɛ tan yan waati bɛɛ wa si bɛɛ b’a la.
Mɔgɔ caman de b’a kɛ dɔgɔkunlabanw fɛ bawo mɔgɔ caman tɛ taa baara la o donw na, o la u bɛ boli masɔrɔ.
A bɛ nisɔndiya sabati an na, ka kɛnɛya sabati an fari la, ka faraɲɔgɔnkan don ani ɲɔgɔn cɛ bawo an bɛ ɲɔgɔn sɔrɔ yɔrɔ dɔ la an bɛ farikoloɲɛnajɛ suguya caman kɛ yɔrɔ min na. »
O ɲɛfɔli ninnu diyara n ye fɔ n tugura cɛ kɔ ka yɔrɔjan taama n ɲinɛ ma, o ko tugun :
« Nin de kama ni Senegalika taara yɔrɔ wɛrɛ, a bɛ miiri nin na waati bɛɛ wa o bɛ faso kanu don à la kosɛbɛ bawo a fasodenw ka wulafɛboli bɛ jɔ a ɲɛkɔrɔ tuma bɛɛ nin siraba ninnu kɛrɛfɛla la. »
DOUGA DE KORÈ - saisie révisée - ny transformés en ɲ
àyiwa jèliw yé à fɔ́ ń yé kà à fɔ́ Segu Bitɔn yé fánga kɔ̀rɔ Segukɔrɔ kà tága a búgun Segubugu kà tága à kúrakuraya Segukura kà tága à kún Segu Sikɔrɔ àni bálansando.
jèliw kó bálansan bà náani kɛ̀mɛ náani àni bálansan náani àni bálansan kɔ́ kùrunin kélen
ù kó dúnanw tɛ́ ò yɔ́rɔ dɔ́n ni dùgulenw dàma tɛ́
Segu dísɔngɔ dè tùn bé bɔ́ kà tága dí Bitɔn Kulibali mà Segukɔrɔ.
ò Bitɔn Kulibali sàn mána yɛ̀lɛma ní dísɔngɔ dálajɛra ù bé tága kà tága à dí Bitɔn Kulibali mà.
Ngolo à ká jɔ̀nya sɔ̀rɔla sábabu mín ná ń bé à fɛ̀ kà ò fɔ́ áw yé á ká ò fàamu.
Ngolo tùn tɛ́ jɔ̀n yé.
à fà tùn yé Ɲɔɔlaka dè yé.
Ɲɔɔlaka tùn dòn fàantan tùn dòn.
nkà Ngolo wólola tùma mín ná ù nàna kà nà à jàte fílɛ
dɔ́nnibagaw yé à fɔ́ à yé kà à fɔ́
nìn yé dén yé ni à nàna bònya ní à bé mɔ̀gɔ ó mɔ̀gɔ ká kàbila lá à bé nà jàmana màra.
ù yé ò tàamasyɛn mín fɔ́ à fàdenw yé ò kɔ̀lɔsi kà tága à dɔ́n kà à fɔ́
ní án má fɛ̀ɛrɛ ɲíni nìn dén nìn ná à lában ó lában à bé nà kà nà án kɔ́ màra.
sànyɛlɛma mána kɛ́ Bitɔn mána cí bíla kà à fɔ́ dísɔngɔ ká nà ù má sɔ̀n kà fɛ́n fɔ́ à fà yé
fó dísɔngɔ dálajɛdon séra tùma mín ná ù nàna à fɔ́ à yé kó ò tùma ná kó dísɔngɔ ká nà à ká nà ní à nìyɔrɔdisɔngɔ yé.
tùma mín ná ní ò fɔ́ra à yé tàcogo tɛ́ à bólo bílacogo tɛ́ à bólo.
ù kó ò tùma ná ní í má fɛ́n sɔ̀rɔ í bé í dén nìn dá dísɔngɔ nìn kàn
án ká tága ní à yé kà tága à màntɔn Bitɔn Kulibali lá Segukɔrɔ.
à yé à dɔ́n cógo sí tɛ́ à lá à ní à yɛ̀rɛ kùnkolo ká kán.
à yé à dén dá dísɔngɔ kàn kà nà ní à yé kà nà à dí Bitɔn Kulibali mà Segukɔrɔ.
tùma mín ná ní à nàna dí Bitɔn Kulibali mà ò tùma fɔ́lɔ mɔ̀gɔw dɔ́nnibagaw bé ù lá.
à yé à bìla à ká báramuso kɔ́rɔ kà à kɛ́ ò ká báarakɛla yé.
à ní à ká jàma sìgilen bé bùlon kɔ́nɔ tùma mín ná Ngolo bìlakorolamanin nàna kà nà tɛ̀mɛn ù sìgilen lá.
dɔ́nnibaga dɔ́ bé yènnɔ̀ ò yé à ɲìninka
à kó Bitɔn Kulibali à kó náamu à kó fàama à kó náamu
à kó nìn dén nìn mín tɛ̀mɛnna à kó yála jɔ́ni dén dòn?
àyiwa à kó ń ká jɔ̀nden dòn.
ń yé à bìla ń mùso fɛ̀ à bé báara kɛ́ ò fɛ̀.
à kó wà ní í má fɛ̀ɛre ɲíni nìn dén nìn ná nìn dén nìn lában ó lában à bé nà í kɔ́ màra.
à kó ò tùma fɛ̀ɛrɛ jùmɛn bé sɔ̀rɔ nìn dén nìn ná?
cɛ̀ kɔ̀rɔba fɛ̀ɛrɛjugutigi dɔ́ bé yèn ò kó
fɛ̀ɛrɛ ó fɛ̀ɛrɛ bé sɔ̀rɔ nìn ná ní í kó í bé à mìnɛ í ká báramuso nìn ná kɛ̀lɛ bé bɔ́ à lá.
ò tùma í bé fɛ́n mín kɛ́ sá ní ò bé sé kà kɛ́ à fɛ̀ɛrɛ yé ní án bé sé kà à fàga ò tùma ná í bé í bólonkɔninanɛgɛ bɔ́ í bé à kàlifa à lá.
í bé à fɔ́ à yé à kána túnun.
nɛ̀gɛ nìn dùgu mána jɛ́ ní à yé í dá sú fɛ̀ ní à sùnɔgɔra sáni kà dùgu jɛ́ í bé mɔ̀gɔw bìla ù bé à mìnɛ.
ù bé nɛ̀gɛ nìn sàma kà à bɔ́ à bólo lá.
à bé tága à fìli báji lá.
ò tùma ní í yé à ɲíninka nɛ̀gɛ nìn ná ní nɛ̀gɛ nìn má yé ò tùma í yé dàlilu sɔ̀rɔ í bé sé kà à fàga dàlilu mín ná.
à kó ò yé tìɲɛ yé.
à yé mɔ̀gɔ bila kà Ngolo wéle Ngolo nàna.
à yé à bólonkɔninɛgɛ bɔ́ à kó Ngolo né yé nìn dí í mà í ká à màra.
kána tó fóyi ká à sɔ̀rɔ fó ní ń màgo séra à mà dón mín ní ń yé à ɲíni í fɛ̀.
Ngolo kó báasi tɛ́.
jɔ̀bɔrɛnin bé à kɛ̀rɛ lá kómi bìlakoroninw bé jɔ̀bɔrɛninw bìla ù kɛ̀rɛ lá. à yé bɔ̀rɛnin dáyɛlɛ à yé à ká bólonkɔninanɛgɛ nìn à yé à bìla à lá.
à tágara à tɛ̀mɛnna à ká túlonkɛ fɛ̀
ù yé à dɔ̀dɔ fó à tágara í dá bùlon kɔ́nɔ
à sùnɔgɔra tùma mín ná. ù nàna kà nà bɔ̀rɛnin à dáyɛlɛ à sùnɔgɔbagatɔ kà nɛ̀gɛ nìn tà kà nà à jìra fàama ná
kó í ká nɛ̀gɛ fílɛ.
à kó ò tùma á yé tága dòn jí lá fó à ká sé áw kán kɔ́rɔ áw ká nɛ̀gɛ fìli báji lá.
ò tùma ná síni sɔ̀gɔma ń bé nà à ɲìninka ń ká nɛ̀gɛ lá.
ní nɛ̀gɛ má yé tùma mín ná ò tùma ná ń bé sɔ̀rɔ kà húja sɔ̀rɔ kà à fàga.
ù tágara kà séerew bɔ́ ù yɛ̀rɛ lá kà tága dòn jí lá fó kà jí sé ù kán kɔ́rɔ ù yé bólolanɛge nìn fìli jí lá.
ála bé fɛ́n mín ɲɛ̀ à tɛ́ tíɲɛ.
sálen yé nɛ̀gɛ nìn tà à yé à kùnun.
Bitɔn kɔ̀ni sìgira à kàn kà à fɔ́ dùgu mána jɛ́ à bé nà à ɲìninka nɛ̀gɛ nín ná nɛ̀gɛ nìn tɛ́ yèn ù bé à fàga.
dùgu jɛ́ra. dàrakaw dúnna tùma mín ná à yé mɔ̀gɔ bìla kó Ngolo ká nà.
à nàna.
à kó fàama é bé né wéle?
à kó ɔ̀nhɔn à kó ń yé nɛ̀gɛ mín dí í mà nà ní à yé.
à yé í bólo dòn à kùn kó à bé jɔ̀bɔrɛnin dáyɛlɛ à yé à sɔ̀rɔ nɛ̀gɛ tɛ́ yèn.
à kó fàama á kó nɛ̀gɛ tɛ́ yàn.
àyiwa kó ò tùma tága nɛ̀gɛ ɲíni.
à kó yànni sélifana ká sé ní nɛ̀gɛ má yé ò tùma ná í yɛ̀rɛ bé à tɔ̀ ɲɛ́dɔn.
ń bé mín kɛ́ é yɛ̀rɛ bé ò dɔ́n.
à tágara à fɔ́ à bámuso yé.
bámuso bé kàsi Ngolo bé kàsi.
cɛ̀ kɔ̀rɔba júgu mínw bé à dá fɛ̀ ù yɛ́lɛla
ù kó sísan kɔ̀ni án yé fɛ̀ɛrɛ sɔ̀rɔ.
nkà dùgu mána jɛ́ ó jɛ́ Bitɔn à ká mɔ́nnikɛlaw bé tága bá lá
ù bé tága mɔ́nni kɛ́ kà à ká nájɛgɛ mìnɛ.
ála ká tɛ́li à ká cíden yé.
ù tágara mɔ́nni kɛ́ tùma mín ná ù bólo bɛ̀nna ní sálen yé ù yé à mìnɛ.
jàa sálen nin yé nɛ̀gɛ nìn tà kà à kùnun.
ù nàna ní nájɛgɛw yé ù nàna kà nà à dí à mà tùma mín ná, jɛ́gɛ tílatɔ
à ká báramuso nìyɔrɔjɛgɛ yé sálen bèlebeleba mín yé ù yé ò tà kà tága ò dí báramuso mà.
ù tágara kà tága ò dí ò mà.
à kó Ngolo mà
à kó Ngolo à kó ò tùma kàsi nìn dábila.
í ká jɛ́gɛ nìn dìla
háli ni sàya má ɲɛ̀ kɛ́ kɔ́ án ká ò dìla kɔ̀ni án ká ò tóbi kà ò dún.
à tágara ní jɛ́gɛ yé.
Ngolo tágara jɛ́gɛ dá dɛ̀bɛn kólon kàn à yé à tìgɛ.
à bé jɛ́gɛ mìn ná kà à tìgɛ tùma mín ná à tágara bɔ́ à nògo kàn à yé à tìgɛ tùma mín ná à bɔ́ra nɛ̀gɛ nìn kàn à yé à tà.
à yé à yé tùma mín ná à yé à dɔ́n kà à fɔ́ nɛ̀gɛ mín díra à mà ò dè yé nìn yé.
à yé nɛ̀gɛ nìn kò à yé nɛ̀gɛ kò tùma mín ná à yé à bìla à ká júfa kɔ́nɔ à tɛ̀mɛnna à ká jɛ́gɛdila fɛ̀.
à nísɔndiyara.
fó à yé jɛ́gɛ dìla à bánna à tágara kà tága à dí jàtigimuso mà
jàtigimuso nìn yé jɛ́gɛ nìn tóbi.
ù màgo jɔ̀ra à lá tùma mín ná sàfɛ sélifana tùma ù yé mɔ̀gɔ bìla kó kà tága à wéle kà nà.
ù tágara kó Ngolo kó fàama kó kó í ká nà.
à nàna.
à nàna tùma mín ná à kó Ngolo ń ká nɛ̀gɛ bé mín?
à yé jɔ̀bɔrɛnin dáyɛlɛ à yé nɛ̀gɛ tà kà à dí à mà.
à kó í yé nɛ̀gɛ nìn sɔ̀rɔ cógo dì?
àyiwa à kó fàama à kó ála ká màsaya.
à kó ń má í ɲìninka ála ká màsaya lá kóyi!
ń kó í yé nɛ̀gɛ sɔ̀rɔ cógo dì?
kó ò dè fɔ́ ń yé.
àyiwa à kó né kɔ̀ni yé nɛ̀gɛ nìn dè sɔ̀rɔ jɛ́gɛ kɔ́nɔ.
fàama kó kó ò tùma fúra tɛ́ nìn tá lá
fàama yé à màra, fó à nàna kɛ́ bìlakoro yé.
bìlakorow yé à kɛ́ bìlakorokuntigi yé.
ù yé à kɛ́ cɛ̀misɛnkuntigi yé.
fó à lábanna à bé fɛ́lɛ bɔ́ à bé tàga kúngo kɔ́nɔ à bé tága fɛ́lɛ bɔ́.
à lábanna ò lá fó à yɛ̀rɛ lábanna kà nà à kɛ́ à dàn mà
à bé tó kà játɔw wúli à bé tága dùgu mìsɛnw mìnɛ.
ɔ̀ Bitɔn bé nà sà tùma mín ná sá jàmana tóra Ngolo bólo.
Ngolosiw nàna fànga ná nìn cógo nìn ná.
ù nàna kà nà sìgi Segu tùma mín ná sá à yé sàn dàmadɔ́ kɛ́ fànga ná tùma mín ná à yé dɔ́nnibaga dɔ́ wéle kó ò ká à kɔ́ lájɛ fànga nìn cógoya lá.
ò yé à lájɛ.
ò kó à mà Ngolo
ní í bé à fɛ̀ fànga ká yɛ̀lɛma kó sàba kɛ́ kà à sɔ̀rɔ í síbolo bé Segu kómande ò tùma ní í bé à fɛ̀ fànga ká yɛ̀lɛma kó sàba kɛ́ kà à sɔ̀rɔ í síbolow bé Segu kùn ná dɛ́!
ò tùma í ká í dénkɛ dɔ́ mìnɛ í ká à kán tìgɛ.
í ká sáraka dá à kàn kà à kán tìgɛ.
ò tùma fànga bé yɛ̀lɛma kó sàba kɛ́ kà à sɔ̀rɔ í síbolow bé Segu kómande.
áa!
à kó ò dùn bé kɛ́ cógo dì?
áa!
ò kó ò dè yé à sáraka yé dɛ́!
ní ò tɛ́ fànga bé dàn í yɛ̀rɛ lá mɛ̀ í kɔ́ tɛ́ à sɔ̀rɔ.
à yé à mùsow fàra ɲɔ́gɔn kàn.
à kó mín fɔ́ra ò dè yé nìn yé kó ń ká ń dénkɛ dɔ́ kɛ́ sáraka yé dénkɛ dɔ́.
ò mána kɛ́ Segu fànga bé yɛ̀lɛma kó sàba kɛ́ kà à sɔ̀rɔ né síbolo bé à kɔ́nɔ yàn.
mùso fɔ́lɔ ò wúlila kà í kɔ́don.
mín dálen bé ò kàn ò wúlila kà í kɔ́ dòn. kà à sɔ̀rɔ Baabugu Nci dè yé à dénkɛ fɔ́lɔ yé.
bɛ́ɛ bá wúlila kà í kɔ́don.
fó kà tága sé Monson bá mà.
ò yé à sɔ̀rɔ Monson kɔ́nɔ má tà jànko kà à wólo.
à kó Monson bá mà
à kó yála é kó cógo dì?
àyiwa à kó dénkɛ fɔ́lɔ mín bé né bólo né kɔ̀ni bé sé kà à dí í mà.
nkà ò tùma án bé sáratikan dè tà Segu yàn.
í bé í ká sòfakuntigiw wéle
né bé ń dén nìn dí í mà í bé à kɛ́ sáraka yé.
mɛ̀ ní à sɔ̀rɔla ní ń yé dénkɛ sɔ̀rɔ nìn kɔ́fɛ̀ ní ála yé í ká sósegin kɛ́ háli ní à yé à sɔ̀rɔ ò bé kɔ́ lá dè ní ò bé sìgi í nɔ̀ ná Segu yàn fàngalawolo kàn à kó ò tùma ná ń bé ń dén nìn dí í mà.
ò tùma í bé í kàli Makungoba àni Nangoloko àni Biɲɛ-jan-kɔrɔ
í bé í kàli òlu lá, kà dánga dòn fána kà à fɔ́ ní í sàra ní né yé dénkɛ sɔ̀rɔ háli ní ò bé bìn fìni kólon ná ní ò bé sìgi í nɔ̀ ná ò tùma ní í yé ò dánga dòn ò tùma ń bé sɔ̀n.
à kó à jɛ̀nna ní ò yé.
à yé à ká sòfakuntigiw wéle kà à ká jèlikuntigiw wéle ù ká ù sìgi kà à ká kúmakan dájira ù lá.
à kó àle jɛ̀nna ní à yé
mùso fána kó à kó ń sɔ̀nna.
à yé dén nìn dí à mà à yé dén kɛ́ sárakati yé kà à kán tìgɛ.
ò tá sàn fìlanan dáfa tùma mín ná mùso nàna lájɔ Monson ná à nàna jìgin dén kɛ́ra cɛ̀ yé.
dén nìn bé tága sé bìlakoroya mà tùma mín ná Ngolo fáatura.
Ngolo fáatura ù kó ò tùma ná Baabugu ɲɛ́mɔgɔ é dè yé dénkɛ fɔ́lɔ yé nkà í fà yé dánga mín dòn ò dè yé nìn yé.
ù ká sɔ̀rɔ kà tága ní Baabugu Nci yé Segu ní kɔ́rɔn cɛ́ kà tága à sìgi Baabugu kà à ta Segu kà tága à bìla Segu sé dàn ná kà ò bɛ́ɛ dí Baabugu Nci mà àle kélen ká ò gùvɛrne à ká ò kómande.
Monson ù yé à sìgi nɛ̀gɛ kɔ́rɔ kà à sìgi fà nɔ̀ ná.
à sìgira fà nɔ̀ ná tùma mín ná à yé fànga tà
fànga nàna kà nà jíidi à bólo.
nkà ní fɛ́n ó fɛ́n ní ò yé à kɔ́nɔ gàn à tɛ́ mɔ̀gɔ cí à yɛ̀rɛ bé sòw yɛ̀lɛn dùgu tílama fɛ̀ à bé tága à kɔ̀rɔkɛ nìn sɛ́gɛrɛ Baabugu Nci sɛ́gɛrɛ.
à bé tága à dájira à lá nìn yé ń kɔ́nɔ gàn nìn yé ń kɔ́nɔ gàn.
à ká kán kà tágama síra mínw fɛ̀ à bé ò síraw jìra à lá fó ála ká kó lá.
Korɛ Duga bé Korɛ
fàama dòn à tɔ́gɔ bɔ́len bé.
à yɛ̀rɛ ká jèlikuntigi ò dénkɛ fɔ́lɔ bé yèn kó jèli Cɛkura.
dón dɔ́ ù sìgilen bé à ní à fà ò fà dè yé jèli Tiɲɛtigiba Dantɛ yé ò nàna kà nà à fà mà
à kó bàba
à kó né bé à fɛ̀ kà à fɔ́ fàama yé ń bé à fɛ̀ kà tága ń ɲɛ́da Korɛ Duga lá Korɛ.
ní í yé à fɔ́ fàama yé ní à sɔ̀nna à kó ò bé kɛ́ kɛ̀.
bàro fára tùma mín ná à nàna kà nà í sìgi Monson ká bàro lá.
à kó fàama
à kó né bé à fɛ̀ kà tága ń ɲɛ́da Korɛ Duga lá Korɛ.
à kó àyiwa à kó ń yɛ̀rɛ ká Cɛkura à kó ò bé kɛ́ kɛ̀.
à yé í lábɛn.
à tágara Kɔrɛ.
à tágara jìgin Korɛ Duga kàn.
à kó à bɔ́ra Monson bára.
à nàna kà nà í ɲɛ́da à lá
Duga kó à kó í bɔ́ra í ká só í nàna í ká só.
né ní Monson dè yé fílan yé.
ní jèliw bɔ́ra ò ká só ní í nàna né ká só í bé í ká só.
à yé à fàna sàn sàba ntúra kà sàgamɔ́nɛ kɛ́ kà à fàna kà à bìsimila.
à yé dɔ́gɔkun kɛ́
dɔ́gɔkun bé nà dáfa tùma mín ná à yé í sàra à lá à kó á bé à fɛ̀ kà sègin.
à kó báasi tɛ́
à kó síni ń bé í lábila.
dúgu jɛ́ra tùma mín ná à yé jèlinpogotigiw bɔ́ kà nà ù jɔ̀.
à kó à ká à ɲɛ́nata tán ní fìla tà à lá.
òlu ká gàda tán ní fìla fìla à yé ò dá ù mà.
kà sòkɛ tán ní fìla dí à mà.
kà mìsimuso dénbatigi tán ní fìla dí à mà.
kà dɔ̀lɔkiba bɛ́ɛsɔgɔ tán ní fìla dí à mà.
kà túruti tán ní fìla dí à mà.
kà fùgula tán ní fìla dí à mà.
kà dísa fìn tán ní fìla dí à mà.
kà kùlusi tán ní fìla dí à mà.
à bánna tùma mín ná jèli Cɛkura kó à mà
à kó Duga
à kó né tɛ́ tága Segu túgun.
à kó Duga
à kó kɔ̀nɔ mín bé í tó sán fɛ̀ kà yɛ́gɛyɛgɛli kɛ́ à kó ní ò jìginna dùgu mà ò bé fárakɔlɔn sèn.
à kó jàa jèli tɛ́ múrufɛbìlen kùlusi dòn é bára
jèli tɛ́ múrufɛbìlen bànfula dòn é bára
jèli tɛ́ múrufɛbìlen dɔ̀lɔkiba dòn é bára.
à kó jèliw bé bɛ́ɛsɔgɔ dɔ̀lɔki sɔ̀rɔ é bára.
à kó ò tùma né tɛ́ nkɔ̀ni fɔ́ jɔ̀n yé túgun ní hɔ́rɔn tɛ́
à kó à mà à kó kána ò kɛ́!
Segu ní yàn bɛ́ɛ ká kán
Monson bára àni né bára bɛ́ɛ yé kélen yé
mɛ̀ tága í ká tága í sàra Monson ná.
tága à fɔ́ í bé à fɛ̀ kà nà sìgi ń fɛ̀
ní Monson jɛ̀nna ní à yé í bé í ká só.
nkà nìn sèn kélen nìn kɔ̀ni fɛ̀ í ká tága í ká tága í sàra Monson ná.
àyiwa Cɛkura kó à kó ní í kó tèn
à kó nkà ń tɛ́ nkɔ̀ni fɔ́ jɔ̀n yé túgun dɛ́ fó hɔ́rɔn!
à yé Cɛkura lábɛn kà à ká mìsiw ní à ká jɔ̀nw ní à ká mùsow dí à mà.
ù yé Segu mágɛn.
ù nàna sé Segu tùma mín ná à kó à ká jàma mà ù ká à kɔ̀nɔ sóforokun ná.
à yé í kùnda dùgu kàn
à nàna à sɔ̀rɔ à fà Tiɲɛtigiba Dantɛ ò sìgilen bé Monson dá fɛ̀ à bé kán kà nkɔ̀ni fɔ́ à yé.
Monson nɔ̀ngɔnmalen bé à ní à ká bɔ̀gɔlanturutiba bé ɲɔ́gɔn ná
nɛ̀gɛngɔlɔ bé à sèn kɔ́rɔ
nɛ̀gɛ wólonwalanba bé à bólokan ná
sánu fàn kélen bé à túlo lá
à nɔ̀ngɔnmalen bé.
à nàna sé yɔ́rɔ mín ná ní à yé fòli kɛ́ Monson yɛ̀rɛ fɔ́lɔ dè fòra kà wúli
à kó né ká Cɛkura nàna.
nkà háli à má í kɔ́ fílɛ Monson ná.
à fà sìgilen à nàna à ní nɔ̀ngɔnya màninkɛmɛ múguba bé ɲɔ́gɔn ná à nàna ka nà í sɛ́ɛnɛ kà í sìgi dùgu mà kà í ɲɛ́sin à fà là
à kó bàba
à kó ń nàna.
à kó Duga bé í fò.
à ká jàma bé í fò.
à kó Duga à kó hɔ́rɔn dòn.
à kó ń tágara bɔ́ Duga yé
à kó Duga yé fɛ́n mín kɛ́ ń yé ála dè bé ò dɔ́n.
à kó nkà ń nàna kà ń sàra í lá dè.
ń tɛ́ nkɔ̀ni fɔ́ jɔ̀n yé túgun ní hɔ́rɔn tɛ́.
à kó jèli tɛ́ múrufɛbìlen dɔ̀lɔki dòn Duga bára.
jèli tɛ́ múrufɛbìlen kùlusi dòn Duga bára.
jèli tɛ́ múrufɛbìlen bànfula dòn Duga bára.
à kó ń nàna ń sàra í lá
í ká ń báda bán
ń tɛ́ nkɔ̀ni fɔ́ jɔ̀n yé túgun ní hɔ́rɔn tɛ́.
fà bólo súmayara nkɔ̀ni kàn
Monson sìgilen à dímina kà ɲɛ́w kɛ́ í kó nkɔ́ncɔrɔ tá.
Cɛkura wúlila à yé í kɔ́don
à kó à ká jàma mà ù ká sègin kà tága Kɔrɛ.
Monson fóra kà wúli kà dòn à ká só kɔ́nɔ.
à yé wágati jàn kɛ́ à má sé kà bɔ́ kɛ́nɛ mà.
ò yé à sɔ̀rɔ à dénkɛ fɔ́lɔ ò yé Cɛfɔlɔ yé ò bé Segukura tìgiya lá.
à kó Tiɲɛtigiba Dantɛ
à kó mɔ̀gɔ bíla kà tága Segukura kó né kó kó Cɛfɔlɔ ká nà sísan kó ń màgo bé à lá.
cíden bòlila kà tága.
à tágara à kó Cɛfɔlɔ Cɛfɔlɔ
à kó í ká nà kó bàba bé í wéle.
ò bɔ́tɔ ní dɔ́ bɛ̀nna dá lá à kó Cɛfɔlɔ à kó kó í ká nà kó bàba bé í wéle.
à bɔ́tɔ ní dɔ́ wɛ́rɛ bɛ̀nna dá lá kó Cɛfɔlɔ kó í ká nà kó bàba bé í wéle.
à fóra kà wúli à ká jàma tùgura à kɔ́.
à nàna à sɔ̀rɔ fàama nɔ̀ngɔnmalen bé bùlon kɔ́nɔ.
Tiɲɛtigiba Dantɛ bé kán kà nkɔ̀ni fɔ́ à yé.
à ní nɔ̀ngɔnya màninkɛmɛ múguba à nàna kà nà í sìgi.
à kó bàba kó é bé né wéle?
à fóra kà wúli kà í sìgi.
à kó Cɛfɔlɔ
à kó ń yɛ̀rɛ dénkɛ fɔ́lɔ Cɛfɔlɔ
à kó ń yé í wéle kúma sàba dɔ́rɔn.
à kó kéninge bìrintilen bé
sáni kà kéninge tìgɛ ní í bé sé kà Kɔrɛ Duga mìnɛ kà à dí ń mà?
à kó ń yé í wéle ò dɔ́rɔn dè lá.
à kó bàba kó ń tɛ́ sé.
à kó í tɛ́ sé?
à kó ń tɛ́ sé.
à kó í tɛ́ sé?
à kó ń tɛ́ sé.
à kó í tɛ́ sé?
à kó ń tɛ́ sé.
à kó wà wúli kà tága.
à wúlila kà í kɔ́don.
Monson dímina à wúlila kà dòn à ká só kɔ́nɔ.
à má bɔ́ kɛ́nɛ mà fó kà tága sú kò.
dùgu tílala tùma mín ná à yé à ká jɔ̀nkunna cɛ̀ fìla dá à kàn.
à yɛ̀rɛ yɛ̀lɛnna sò kàn cɛ̀ fìla yɛ̀lɛnna à nɔ̀ fɛ.
ù yé í jɔ̀ kà Baabugu mágɛn.
ù tágara sé Baabugu Nci ká dá lá
jɔ̀nkunna mínw bé yèn nɔ̀ à yé à fɔ́ ù yé kó kà tága à fɔ́ à kɔ̀rɔkɛ yé kó à nàna.
Nci gólobara kà bɔ́.
à kó Monson
à kó Segu cìra wà?
à kó àyi!
à kó à má cì.
kó kúma bé ń fɛ̀ ń nàna kà nà ò fɔ́ í yé.
à kó à ká dòn
à dònna.
à kó ń kɔ̀rɔ Nci à kó náamu
à kó ń nàna í sɛ́gɛrɛ.
à kó ń yé Cɛfɔlɔ wéle kà à fɔ́ à yé kéninge bìrintilen bé sáni kà kéninge tìgɛ ní à bé sé kà Kɔrɛ Duga mìnɛ kà à dí ń mà à ká à fɔ́ ń yé.
à kó à yé í jɔ̀ Segu jɔ̀nw ní hɔ́rɔn ɲɛ́ ná kó à tɛ́ sé.
kó kán ɲɛ́ sàba à kó ń mà kó à tɛ́ sé.
à kó Cɛfɔlɔ kó tèn?
à kó ɔ̀nhɔn
à kó Cɛfɔlɔ kó tèn?
à kó ɔ̀nhɔn.
à kó wà sáni kà dùgu jɛ́ ń ká à mɛ́n ń túlo lá kó à ká bàna má ɲɛ̀.
ù séginna.
ù nàna sé Segu tùma mín ná à kó ɲuman-tile-tɛ!
à kó Bolo-lankolon-ɲin-tɛ!
à kó Sigi-mana-mɛn!
à kó náamu.
à kó sáni kà dùgu jɛ́ ń ká à mɛ́n ń túlo lá kɔ́ Cɛfɔlɔ ká bàna má ɲɛ̀.
ù yé tɔ́njɔnw wúli ò dúgutílama kélen.
kà tága fìni kúrumo sìri à kán ná kà à kán cɔ̀rin kà à fàga sáni kà dùgu jɛ́.
dùgu bé jɛ́ à bé í sìgi dàraka kùnná yɔ́rɔ mín ná ù nàna wà.
ù kó mákɛ
kó Cɛfɔlɔ ká bàna má ɲɛ̀.
à kó ń yé ò jìgi.
Cɛfɔlɔko ù yé ò bɔ́ yèn.
à yé à sɔ̀rɔ Da kámalen bólonbolonma bé bɔ́lɔn ná.
à ní Cɛfɔlɔ bɛ́ɛ wólola dón kélen.
mɛ̀ mín yé à tó àle má kɛ́ dénkɛ fɔ́lɔ yé
Da bá mùso kɔ́rɔba mín sìgilen tùn bé ò kɔ́rɔ ò nàna kó à bé nà à fɔ́ Monson yé kó Da bá jìginna.
à nàna dɔ́rɔn à nàna à sɔ̀rɔ ù bé dàrakadun ná.
à yé fòli kɛ́
ù yé à láminɛ
ù kó nà dàraka dún
à yé í sìgi.
Cɛfɔlɔ bá tá mùso kɔ̀rɔba mín sìgilen bé ò kɔ́rɔ ò nàna kó à bé nà fɔ́li fɔ́
à nàna dɔ́rɔn à yé fòli kɛ́ dɔ́rɔn kó à ká í sìgi à kó àyi!
kó fàama fɛ́n mín bé mɔ̀gɔ sènta gòniya ò bé í dáta gòniya.
kó í mùso jìginna à yé í sɔ́n dénkɛ lá.
à kó ò kɛ́ra Cɛfɔlɔ yé.
Da ká mùso kɔ̀rɔba mín sìgilen bé ò wúlila ò kó né nàkun tùn yé ò yé fàama
à kó é nàkun tɛ́ ò yé í nàkun yé mín ná ò yé nìn yé.
à kó é ká í ká dàraka dún.
à yé ò dén tɔ́gɔda kó Da. Da tɔ́gɔ dára Da ò sábabu dè lá.
à yé mɔ̀gɔ bìla kó kà tága Da wéle bá Ɲeba ká díso lá.
jèliw cɛ̀len bé à kɔ́
kámalen mìsɛnw cɛ̀len bé à kɔ́
dáfila dálen bé à nɔ̀ngɔn ná
ní à yé í ɲɛ́ yɛ̀lɛn ní à ní ntúra mín bɛ̀nna à bé kùnkan ɲɛ́ kɛ́ kà ò wúli kà ò bín à ká tɔ́njɔn ká ò cɛ̀.
à bé nà.
à nàna sé yɔ́rɔ mín ná à nàna kà nà í fɛ̀nsɛn à ɲɛ́ kɔ́rɔ à ní nɔ̀ngɔnya màninkɛmɛ múguba.
à kó bàba kó é bé né wéle?
à kó ɔ̀nhɔn.
à kó Da
à kó ń yɛ̀rɛ dén Da
à kó nìn yé ń kán ɲɛ́ jòli yé?
à kó kán ɲɛ́ sàba.
à kó kéninge bìrintilen bé sáni kà kéninge tìgɛ ní í bé sé kà Kɔrɛ Duga mìnɛ kà à dí ń mà?
à kó bàba kó ń bé sé.
à kó wà tága í wélekun tùn yé ò yé.
à tágara.
tìle sàba à náaninan à yé mɔ̀gɔ bìla kà à wéle.
à kó é kó kó í bé sé kà Kɔrɛ Duga mìnɛ
í dùn tɛ́ à fílɛ án ká sáraka bɔ́?
à kó bàba à tó yén
né yɛ̀rɛ ká sárakabɔdon mána nà ń bé ń ká sáraka bɔ́.
júma bé nà sé tùma mín ná à yé Segu díso ní à dɔ̀lɔso bɛ́ɛ sàn kà ntúra tán ní fìla mìnɛ kà tága Nkangabilen lá Segu ní kɔ́rɔn cɛ́.
kà ntúra tán ní fìla fàga kà Segu díso ní à dɔ̀lɔso bɛ́ɛ sàn kà tága dàgaw sìgi kà Segu jɔ̀n ní à hɔ́rɔn bɛ́ɛ wéle.
bɛ́ɛ tágara ɲɔ́gɔn sɔ̀rɔ yèn.
ù yé ù mìn tùma mín ná ní ù fára ní sògow mɔ̀na ní ù yé à dún ní ù fára fó ù tágamatɔ bé nɔ́gɔji fìli júfa kɔ́nɔ
à kó Tiɲɛtigiba Dantɛ
à kó ń fà ká Tiɲɛtigiba Dantɛ
à kó wúli kà í jɔ̀ tèn.
à wúlila kà í jɔ̀.
à kó à fɔ́ Segu jɔ̀n ní à hɔ́rɔn ye kó kúma bé ń fɛ̀ ń bé à fɛ̀ kà à fɔ́ ù yé ù ká ń jáabi.
à kó à fɔ́ fàama dén
à kó ń bé à ɲíni ù fɛ̀ kéninge bìrintilen bé sáni kà kéninge tìgɛ ń bé à fɛ̀ kà Kɔrɛ Duga mìnɛ kà nà Segu.
ní mɔ̀gɔ mín bé né fɛ̀ í ká í bólo kɔ́rɔta
ní mɔ̀gɔ mín tɛ́ ń fɛ̀ í ká à fɔ́.
tɔ́njɔnw jílen fóra kà wúli múgɛde!
é mána sà yɔ́rɔ ó yɔ́rɔ án bɛ́ɛ bé sà yèn.
à kó wà bàba Tiɲɛtigiba Dantɛ
à kó nìn kɛ́ra í ɲɛ́ ná
à kó ɔ̀nhɔn.
à kó tága à fɔ́ bába yé kó à ká sáraka mìnɛna.
kó né yé ń ká sáraka bɔ́ ń ká sárakati mìnɛna.
ù nàna.
ù nàna só ù yé kɛ̀lɛ lábɛn.
kɛ̀lɛ lábɛnna tùma mín ná ní ù bé nà tága Kɔrɛ à kó Tiɲɛtigiba Dantɛ Monson kó Tiɲɛtigiba Dantɛ
à kó é bé dá né yɛ̀rɛ ká Da lá í bé tága à bìla.
dén mìsɛn dòn à má kɛ̀lɛ kɛ́ fɔ́lɔ.
à kó ɲuman-tile-tɛ
à kó é bé tága.
à kó Bolo-lankolon-ɲin-tɛ
à kó é bé tága.
à kó Sigi-mana-mɛn - à kɔ́rɔ bé dɔ́n -
à kó é bé tága.
à kó á yé dá à lá kà tága
dén mìsɛn dòn ní à tɛ́ mín dɔ́n ní à fìlila à ká bìla síra kàn.
ú kó fàama ò bé kɛ́.
ù yé ù lábɛn.
ù yé fùrancɛ mìnɛ ù tágara sé Kɔrɛ.
à séra dùguda lá tùma mín ná à yé mɔ̀gɔ cí kó kà tága à fɔ́ Duga yé kó à nàna.
jèli Cɛkura bé yèn ò yé Tiɲɛtigiba Dantɛ dénkɛ fɔ́lɔ yé Tiɲɛtigiba Dantɛ yɛ̀rɛ tágalen bé à dálen bé Da lá kà tága.
ò tágara kà tága à fɔ́ à yé kó Da nàna kó à bé só kɔ́ fɛ̀.
à kó hátɛ à kó nìn díyara ń yé
à kó ní Da nàna né yɛ̀rɛ dén dòn.
à yé à ká jèliw bɔ́ kà ù dá à kàn kó ù ká tága ù ká tága Da fò ù tágara kà tága à fò.
à tágara ní ɲɔ̀segi kɛ̀mɛ yé kó à ká ò dí à ká sòw mà.
à kó à má nà ɲɔ̀ko lá.
à yé à bònyɛ ní fɛ́n ó fɛ́n yé à kó àyi! kó à má nà ò sí là
à kó Tiɲɛtigiba Dantɛ
à kó ń fà ká Tiɲɛtigiba Dantɛ
à kó kúma sàba bé ń fɛ̀ ń bé à fɛ̀ í ká ò fɔ́ Kɔrɛ Duga yé.
ní à sɔ̀nna ò mà kɛ̀lɛ tɛ́ ń fɛ̀.
à kó à fɔ́ à yé kó né tɔ́gɔ sɔ̀gɔma dúnan wúla dùgutigi.
à kó kélen.
à kó à fìlanan ń bé à fɛ̀ àle ní à ká dùgumɔgɔw ù ká mínanw cɛ̀ kà bɔ́ né ní ń ká dùgumɔgɔw ká dòn dùgu kɔ́nɔ án ká sì.
à kó fìla.
à kó ń bé à fɛ́ à ká à dénkɛ fɔ́lɔ dí ń mà ń bé à kùn dì kà à tɔ́gɔda kó Malo-bɔra-n-fa-la.
á kó ní à sɔ̀nna ò kó sàba mà kó kɛ̀lɛ tɛ́ án cɛ́.
Tiɲɛtigiba Dantɛ yé ò láse Kɔrɛ Duga mà
Duga kó báasi tɛ́.
à kó npyé bé dùgu lá í kélen tɛ́ dùgulafɛn yé.
kó à ká à tó ń ká tága ń kɔ́ ɲìninka.
à tágara.
à tágara kà jɔ̀n ní hɔ́rɔn fàra ɲɔ́gɔn kàn
à dɔ́gɔkɛ bé yèn à dénkɛ fɔ́lɔ bé yèn.
à yé ù fàra ɲɔ́gɔn kàn. à yé Da ká dàntigɛli kɛ́ ù yé.
ù kó sàya dè bé òlu bɔ́ nìn dùgu nìn kɔ́nɔ mɔ̀gɔ wɛ́rɛ ká dòn.
kélen.
dénkɛ kó sàya dè bé àle kùn dì ní ò tɛ́ tɔ́gɔ fìla tɛ́ dá àle lá.
ò tùma à ká à fɔ́ Da yé ní mín bé à mà à ká ò fɔ́.
à tágara ò fɔ́ Da yé
Da kó báasi tɛ́
ò tùma à ká í lábɛn
ò tùma ná àle bé só dáminɛ.
Duga yé mɔ̀gɔ cí à mà kó à ká à kɔ̀nɔ.
à ká bìlakorow tágalen bé wùlu yáala à ká tìle sàba mákɔnɔ bìlakoro yé.
ní ù dònna tùma ó tùma mín bé à fɛ̀ à ká ò kɛ́.
ò tágara.
ù yé tìle sàba mákɔnɔ.
tìle sàba nìn kɔ́nɔ bìlakorow dònna tùma mín ná à yé mɔ̀gɔ cí kó kà tága à fɔ́ à yé.
ù kó ò tùma à ká wùluyaalalaw dùn dònna
ò tùma ní mín bé à fɛ̀ à ká ò kɛ́.
ù yé dùgu dáminɛ.
tìle sába tìle sàba bé bán tùma mín ná í bé yɛ̀lɛn àyiwa mɔ̀gɔninfin sù kàn kà í kùn dá kógo lá.
mɛ̀ í mána í kùn dá kógo lá í bé à sɔ̀rɔ tɔ́njɔn sérilen bé kúngo kɔ́nɔ í kó mín nsàrafeere bé fìli cógo mín ná tɛ́lman bìlakoro yé ù fàga cógo mín ná.
tìle sàba ò ní bìlakoro dàma dè yé ò kɛ́ ɲɔ́gɔn ná.
Segu kɛ̀lɛ fìɲɛyara.
Da kó kó ò tùma ná kà à fɔ́ à yé Duga yé à ká í mùɲu.
à ká kɛ̀lɛ fìɲɛyara à bé tága ránfɔr dèmande à bé mágɛn dèmande.
hɔ́rɔnkɛlɛ tùn dòn ù tɛ́ ɲɔ́gɔn jànfa.
à kó à jɛ̀nna ní ò yé.
cɛ̀ kélen bé à ká kɛ̀lɛ lá ò tɔ́gɔ yé kó Kamalen-ɲuman.
à kó tága à fɔ́ bàba yé kó né kó kó kɛ̀lɛ fìɲɛyara.
ò yɛ̀lɛnna à yé Segu mágɛn.
à nàna sé Segu tùma mín ná à yé í cún yɔ́rɔ mín ná à ɲɛ́ ní Monson bɛ̀nna.
à kó fàama
à yé fòli kɛ́ yɔ́rɔ mín ná à kó ántee!
à kó yála Da fàgara wà?
à kó à má fàga.
à kó ɲuman-tile-tɛ bé dì?
à kó ò bé yèn.
ɛ̀ Tiɲɛtigiba Dantɛ dùn?
à kó ò bé yèn.
à kó Bolo-lankolon-ɲin-tɛ dùn?
à kó ò bé yèn.
à kó Sigi-mana-mɛn dùn?
à kó ò bé yèn.
à kó ò tùma ná í dàntigɛ.
à kó í dén kó kà nà à fɔ́ í yé ò tùma ná kó kɛ̀lɛ fìɲɛyara.
kó í ká ránfɔr cí à mà.
à kó báasi tɛ́.
à yé mɔ̀gɔ wúli ò yɔ́rɔ nìn bɛ́ɛ kó kà tága à fɔ́ Baabugu Nci yé kó à dén tágara Kɔrɛ kó à kó kɛ̀lɛ dɔ́gɔyara kó à ká mɔ̀gɔ cí à mà.
Baabugu Nci yé kúrun kɛ́ pɔ̀n yé kà bá bíri ní à yé.
sòw yé tìle sàba kɛ́ ù bé tìgɛ kà bɔ́ bákɔbolo fɛ̀ kà yɛ̀lɛma.
tìle sàba dáfara tùma mín ná ù kó kà à tó tèn.
ù nàna kɛ̀lɛ jɔ̀ kà à bìla síra kàn.
ù tìlenna kà tága
tìle tágara bìn yɔ́rɔ mín ná dɔ́ nìn yé à bólolanɛgɛ bɔ́ kó kà à dí à kɛ̀rɛfɛmɔgɔ mà ò ká à dí à kɛ̀rɛfɛmɔgɔ mà ò ká à dí à kɛ̀rɛfɛmɔgɔ mà fó kà nà à bìla Segu bùlon kɔ́nɔ.
ù kó ò tùma kó kà kɛ̀lɛ tó tèn.
ù jàma tágara kà tága ɲɔ́gɔn sɔ̀rɔ Kɔrɛ.
à kó ò tùma ná kà tága à fɔ́ Kɔrɛ Duga yé àle ká jàma nàna.
Duga kó dùgu mána jɛ́ à bé à wéle à ká só. à ká nà kà nà mìn.
dùgu jɛ́ra Da ní à ká mɔ̀gɔw tágara Duga ká bùlon lá
ù tágara à bìsimila.
Duga à ká báramuso kómi Da kúnpa bé ù lá
ò yé í dɛ́n fó à yé Da yé.
à yé Da yé tùma mín ná à jàrabila à lá.
Da tágalen kɔ́ dùgu tílama fɛ̀ à yé à ká gàdaw wéle.
à kó ò tùma ná ní mɔ̀gɔ mín bé hɛ́rɛ fɛ̀ né yé nìn mín yé nìn yé.
fó né ká sìgi nìn dè kùn.
ń tɛ́ tó cɛ̀ kɔ̀rɔba kùn hábada.
ò tùma ná mín bé kɛ́ sá né ní áw dè bé jɛ̀ kà ò dìla.
sú mána kò ní fàama dára ò tùma ń bé dàbali mín tìgɛ ń bé ò tìgɛ.
ù kó báasi tɛ́.
dùgu tílala tùma mín ná à yé à ká gàdaw bɔ́.
múgubon kìle dúlonnen bé bùlon fàn mín fɛ̀ à tágara múgubon kìle tà.
múgubon tán ní fìla à yé à bɛ́ɛ dáyɛlɛ gàdaw ká jí dòni kà à dá à kàn.
gàdaw yé jí dòni kà à dá à bɛ́ɛ kàn kà à bɛ́ɛ ɲígin
à nàna dòn kà í dá.
sú nàna sé yɔ́rɔ dɔ́ lá sá tùma mín ná dásiribama bé Duga fɛ̀ à ká dùgucamancɛ lá bɔ́gɔdingɛba bé yèn dásiribama bé ò kɔ́nɔ.
ní fɛ́n ó fɛ́n bé nà à mà bàma nìn bé nà kà nà à ɲɛ́fɔ à yé.
bàma nìn nàna.
dùgu tílama fɛ̀ à ká kán kà nà wágati mín ná Duga bɔ́ra kà nà kà nà à ká dúyeelen tùgu.
bàma nìn bɔ́ra jí lá kà nà í dá à dá fɛ̀.
à kó Duga
à kó Duga
à kó né hákili lá jànfa bé nà kɛ́ í bára.
Duga kó né bára?
à kó ɔ̀nhɔn.
áa!
à kó né bára kó né má dá à lá ní jànfa bé sé kà kɛ́ né bára yàn.
áa!
à kó né hákili lá mɔ̀gɔ bé yàn mín bé í kɔ̀lɔsi dɛ́!
Duga kó áa!
à kó né dálen tɛ́ ò lá hàn!
Duga wúlila à tágara í kùn yáalayaala.
jàa mùso nìn à nàna kà nà í dɛ́n
à nàna kà nà í dɛ́n
à yé nìnw ká kúmakan nìn bɛ́ɛ lájɛlɛn lámɛn
Duga wúlila tùma mín ná ní à tágara í kùn yáalayaala mùso yé í dògo.
Duga sèginna kà nà kó mɔ́gɔ sí tɛ́ kɛ́nɛ mà.
à kó mɔ̀gɔ sí tɛ́ kɛ́nɛ mà?
à kó ɔ̀nhɔn.
à kó í yɛ̀rɛ kó tèn.
à kó ɔ̀nhɔn.
àyiwa kó ò tùma mín bé ń fɛ̀ ń bé nà kà nà à fɔ́ í yé
à kó síni sɔ̀gɔma à kó í ká í jíja í ká syɛ̀ dánga jɛ́ í ká à dí kámalen kélen mà à ká yɛ̀lɛn sò kàn.
à ká syɛ̀ nìn síw bɔ́ kà dùgu lámini.
à kó ní ò séra kà múnumunu kà nà dòn dùgu dá fɛ̀ kà à sɔ̀rɔ à má fàga à kó í ká ò syɛ̀ fàga í ká ò tóbi kà ò dún.
ní Segu yé sàn mùgan kɛ́ í dá lá à kó ù tɛ́ sé kà í ká dùgu mìnɛ.
à kó ò tɛ̀mɛnnen kɔ́ à kó dùgu mána jɛ́ ní à bé nà kɛ̀lɛ dáminɛ í ká à tó í ká mɔ́gɔw ká múgu kùnkan ɲá fɔ́lɔ bɔ́ dùgu ní kɔ́rɔn cɛ́.
à kó ní ò kùnkan ɲá fɔ́lɔ bɔ́ra kà à sɔ̀rɔ ù má múgu cí à kó ò tùma ná háli ní ù yé sàn kɛ́ yàn ù tɛ́ sé í lá.
à kó ní í yɛ̀rɛ kó jànfa tɛ́ yàn.
à kó né bé mín fɔ́ í yé ní fɛ́n nàna bàla í lá ní í má sé kà í yɛ̀rɛ bɔ́ à lá à kó ò tùma í ká tága bɔ̀gɔdingɛ nìn ná í ká dòn.
jíritu nìn jùkɔrɔ dìngɛba mín bé yèn í ká tága à dòn ò tùma ná í bé tága à sɔ̀rɔ yèn jàlen dòn.
í bé màra yèn mɔ̀gɔ sí tɛ́ í yé fó kà tága kɛ̀lɛ bán.
à kó ń tùn bé mín fɔ́ í yé ò yé nìn yé.
bàma yé í kɔ́don à tágara
à tágara tùma mín ná Duga tágara à tágara kà tága í dá.
mùso nín wúlila à yé à ká gàdaw kúnun.
à kó ò tùma ná á yé á lábɛn.
fìnikɔnɔ bèlebeleba bé à bólo só kɔ́nɔ yèn à yé ò tà à yé ò dá ɲɔ́gɔn ná.
à kó gàdaw ká nà kárangɛkogo lá.
ù yé fìni nìn dí à mà à yɛ̀lɛnna kógo fɛ̀ kà fìnikɔnɔ kùn dòn à bólo à tágara kà tága jìgin só kɔ́ fɛ̀.
à ŋúnumana fó kà tága sé Da ká jàsa dá lá.
Da ká jɔ́nkunnaw kó kó ù bé à mìnɛ
à kó ù mà kó á kána ń mìnɛ
à kó ń nàkun yé Dako yé ń bé à fɛ̀ kà à yé.
à kó né yé Duga dè ká báramuso yé
ù yé kɛ́nɛ bìla à ɲɛ́.
fó à tágara kà tága sé Da mà.
Da kó bìsimila!
é dùn nàdalilu yé à jùmɛn yé?
à kó né nàdalilu yàn nɔ̀
à kó é tágara tìle fɛ̀ í tágara bàro kɛ́ ń cɛ̀ fɛ̀
né yé é yé ála yé í kànu dòn ń ná.
ó túma ń nàna
ń bé à fɛ̀ án ká sárati
ń bé à fɛ̀ kà í dɛ̀mɛ.
mɛ̀ dɛ̀mɛ nìn fó à bé í ká láyidu dè dí ń mà kà à fɔ́ ní í séra kà Kɔrɛ mìnɛ ò tùma ná né nìn bé kɛ́ í mùso dè yé.
án ká ò dàlilu tà ɲɔ́gɔn yé
ò tùma ná né bé sɔ̀rɔ kà í dɛ̀mɛ só kɔ́nɔ.
ní í yé à dɔ́n kà à fɔ́ ò láyidu tɛ́ wúli féwu!
ò tùma ná né bé sókɔnɔna báara é ká tó kɛ́nɛ mà.
ínshala ní ála sɔ́nna í bé sé dùgu nìn ná.
sábu fɛ̀ɛrɛ mínw bé à fɛ̀ ń yé ù dɔ́n.
nìn kó à mà ní ála sɔ̀nna ní ń yé dùgu nìn mìnɛ ò tùma ná é dè bé kɛ́ ń mùso fɔ́lɔ yé.
ń má mùso fúru nkà é dè bé kɛ́ ń mùso fɔ́lɔ yé.
à kó wà ní dùgu jɛ́ra fájiri jóona fɛ̀ kámalen kélen bénà yɛ̀lɛn sò kàn syɛ̀ dánga jɛ́ bé à bólo. à bé syɛ̀nìn síibɔ kà dùgu lámini ḿm!
à kó Da kó í kána sɔ̀n ò ká dòn dùgu dá fɛ̀ kà à sɔ̀rɔ í má ò fàga dɛ́!
à kó ní ò dònna dùgu dá fɛ̀ í nà í sí kɛ́ yàn í tɛ́ sé.
à kó fìlanan ní í séra kà ò syɛ̀tigi nìn mìnɛ à kó ò tùma ná dùgu mána jɛ́ fájiri kán ɲá fɔ́lɔ í ká mɔ̀gɔw ká múnu dùgu ní kɔ́rɔn cɛ́ ù ká múgu kùnkan ɲá fɔ́lɔ cì.
à kó ní ò kɛ́ra à kó í bé sé dùgu lá
à kó nkà ní à fɔ́lɔ dè yé múgu kùnkan ɲá fɔ́lɔ cì dùgu ní kɔ́rɔn cɛ́ à kó ò tùma ná ní í yé sàn kɛ́ yàn í tɛ́ sé dùgu lá.
à kó sókɔnɔna né kɔ̀ni yé ò báara kɛ́.
ò tùma ná kó tɔ̀ bé í bólo.
à kó ò tùma à ká tɔ́njɔnw mà á yé tága à dɛ̀mɛ á ká à láyɛlen.
ò tágara à dɛ̀mɛ fó ù yé à láyɛlɛn.
dùgu jɛ́ra kámalen yɛ̀lɛnna sò kàn à yé syɛ̀ dánga nìn mìnɛ à bé à síibɔ.
Da kó à ká mɔ̀gɔw mà kó mɔ̀gɔ wɛ́rɛ tɛ́ dá nìn ɲɛ́ né yɛ̀rɛ dè bé dá nìn ɲɛ́.
jálasunba bé dùgu tìlebin yànfan fɛ̀ à tágara kà tága í dɛ́n yèn.
nìn bɔ́ra kárangɛda fɛ̀ tùma mín ná ní à bé syɛ̀ nìn síibɔ syɛ̀ bé à bólo à bé sò bòli.
nìn yé í dɛ́n kà à kɔ̀nɔ
à bé nà sé à mà tùma mín ná à yé múgu kɛ́ kà à bón kà à bɔ́ kà à bìn.
à bìnna yɔ́rɔ mín ná Duga fóra kà wúli à kó jànfa kɛ́ra.
à kó jànfa kɛ́ra.
nìn múnumununa kà nà à yé í sín dùgu ní kɔ́rɔn cɛ́ à tágara kà tága múgu kùnkan ɲá fɔ́lɔ cì.
ɛ́ Duga kó à kó ń jànfara
ù yé tábale fɔ́ ù yé kógo mìnɛ ù ní Segu yé à dádon.
ù yé à tà kàbi sɔ̀gɔma fó kà tága sélifana sé
Segu má sé kà í tɛ́gɛ dá dɛ̀nɛn kàn.
ù sìra.
ò dùgu jɛ́ ù yé à dáminɛ fó kà tága sélifana sé
Segu má sé kà í tɛ́gɛ dá dɛ̀nɛn kàn.
à tìle sàbanan dón ù yé à dáminɛ tùma mín ná tìle bé tága sé wàlahababa tùma mín ná Segu yé kógo mìnɛ.
ù jìginna dùgu kàn.
ù jìginna dùgu kàn ù yé à dɔ́gɔkɛ mìnɛ kà à dénkɛ fɔ́lɔ mìnɛ.
Duga yé à dɔ́n à tìgɛra à tɛ́ túgun.
à yé í sín bɔ̀gɔdingɛ ná
à tágara jìgin bɔ̀gɔdingɛ kɔ́nɔna à yé í kùn dòn à yé ò dáyɛlɛ à tágara kà tága dòn wò kɔ́nɔ. bàma nìn bé wò kɔ́nɔ
à tágara kà tága dòn wò nìn kɔ́nɔ à yé í sìgi.
ù yé dùgu cì kà dùgu mìnan bɔ́ kà báramuso nìn mìnɛ.
ù nàna kà nà ù sìgi
à dɔ́gɔkɛ mìnɛlen bé à dénkɛ fɔ́lɔ mìnɛlen bé
jèli Cɛkura mín sábabu yé kɛ̀lɛ kɛ́ Segu ní kɔ́rɔn cɛ́ ò yɛ̀rɛ mìnɛlen bé à sìgilen bé
à fà sìgilen bé.
Da kó báramuso mà à kó ò tùma ná dùgu kɔ̀ni bónna nkà í cɛ̀ má yé dɛ́!
à kó né cɛ̀ wà?
à kó ɔ̀nhɔn.
né yé ń cɛ̀ yɔ́rɔ dɔ́n.
à kó bɔ̀gɔdingɛ mín fílɛ nìn yé
ní á yé bɔ̀gɔdingɛ nìn jí sòli dìngɛba bé yèn nɔ̀
bàmawo bé yèn nɔ̀
à ní bàma nìn dè sáratila kà à fɔ́ à bé tága dòn
ní á tágara á bé à sɔ̀rɔ yèn.
à kó tɔ́njɔnw ká jìgin ní sóbonminan yé
ù jìginna. ù yé bɔ̀gɔdingɛ nìn jí sòli fó kà tága à jà
kà tága à sɔ̀rɔ dìngɛba nìn dáyɛlɛlen dòn
ù tágamana kà dòn à kɔ́nɔ
jí tɛ́ à kɔ́nɔ ù tágara kà tága sé fó à kɔ́nɔ kà tága à sɔ̀rɔ Duga sìgilen bé yèn
ù yé à mìnɛ.
ù yé à mìnɛ
ù nàna ní à yé Kɔrɛ só kɔ́ fɛ̀
ù nàna kà nà à sìgi.
à kó Duga
à kó ń bé à fɛ̀ án ká tága Segu.
Duga yɛ́lɛla. à dénkɛ fɔ́lɔ sìgilen bé. à dɔ́gɔkɛ sìgilen bé.
à dénkɛ fɔ́lɔ nìn à yé màrifa dá dòn à dá kɔ́nɔ à yé múgu cì à yɛ̀rɛ lá ò dára.
dɔ́gɔkɛ yé màrifa dá dòn à yɛ̀rɛ dá kɔ́nɔ ò yé múgu cì à yɛ̀rɛ lá ò dára.
jèli Cɛkura wúlila ní ò yé Tiɲɛtigiba Dantɛ dénkɛ fɔ́lɔ yé. à wúlila à kúmana Duga mà.
à kúmana à mà
à kó kɔ̀nɔpán yé à dɔ́gɔnin dè yé
à kó kɔ̀nɔsogonin bé tágama à sèn dè lá
à kó ò tùma ná né tɛ́ nkɔ̀ni fɔ́ jɔ̀n yé túgun ní hɔ́rɔn tɛ́.
à kó í ká ń sì í ká ń tìlen í ká ń báda bán
à yé màrifa dá dòn à dá kɔ́nɔ à yé à yɛ̀rɛ jànfa
jèli Cɛkura dára yèn.
Tiɲɛtigiba Dantɛ wúlila à yé à dénkɛ bòn kà à bòn kà à bòn
à kó í sàra jèlikamalenw sàcogo lá.
à kó ní í tùn má sà nìn sàcogo lá à kó ò tùma ná ń dén tùn tɛ́ í yé.
ù yé ù sìgi.
à kó ò tùma ná Da kó à kó ò tùma ná à kó né bé à fɛ̀ Duga án ká tága Segu.
ɛ́ɛ!
à kó Da ń dén à kó ń bé tága mùn ɲíni Segu?
à kó ń dénkɛ fɔ́lɔ sù dálen fílɛ nìn yé.
ń dɔ́gɔkɛ sù dálen fílɛ nìn yé.
ń dá só mìnan bɔ́len fílɛ nìn yé.
à kó né bé tága mùn ɲíni Segu?
à yɛ́lɛla.
à yé í bólo dá à tùru kɔ́rɔ sɛ́bɛn dén kélen bé à tùru nìn jùkɔrɔ à yé ò bɔ́.
à yé ɲín kɛ́ kà sɛ́bɛn nìn cín yɔ́rɔ mín ná à yɛ̀lɛmana kà kɛ́ wáraba yé ò yɔ́rɔ lá
à yé í sònsoro à kòmona sìɲɛ sàba. à yé à kú múnumunu à kùn ná.
à yé í yɛ̀lɛma à nɔ̀ ná kà í kɛ́ hádamaden yé.
à kó ń dén Da
à kó tágadabali bé ń fɛ̀ à kó nkà tága tɛ́ bɛ̀n ń ná.
à kó é yé ń dén dè yé
nìn sɛ́bɛn nìn mìnɛ
ní kó gànnen bɛ́ í lá dón mín ná à kó í bé sé kà í yɛ̀rɛ bɔ́ ní nìn yé
à yé í bólo dòn tùru fàn kélen kɔ́rɔ à yé sɛ́bɛn dén kélen wɛ́rɛ bɔ́.
à yé à cín yɔ́rɔ mín ná à kɛ́ra gìngerenin yé sɛ́gɛ mín bé syɛ̀denw tà
à kɛ́ra ò yé à pánna kà tága sán fɛ̀ à yé kúlekan ɲɛ́ sàba kɛ́.
à jìginna dùgu mà.
à kó Da
à kó ń dén à kó nìn mìnɛ.
í yé dén mìsɛn yé
à kó ní kó gànna í lá dón mín í bé sé kà í yɛ̀rɛ tíla ní nìn yé.
à yé í bólo dòn tùru fàn kélen kɔ́rɔ à yé sɛ́bɛn dén kélen wɛ́rɛ yé
à yé à cín à kɛ́ra sóntugannin yé
à tágara kà tága í sìgi sókogo kùn ná.
à yɛ̀lɛmana à jìginna kà nà.
à kó Da
à kó ń dén.
à kó nìn mìnɛ.
à kó ní kó gànna í dá lá dón mín í bé í yɛ̀rɛ tíla ní nìn yé.
à kó né dénkɛ fɔ́lɔ sù dálen fílɛ
ń dɔ́gɔkɛ sù dálen fílɛ
né bé bɔ́ nìn jù lá ń bé tága mùn lákali?
à kó nkà Da
à kó nkà sárati bé ń fɛ̀ ń bé ò fɔ́ í yé.
à kó né ní í fà Monson yé fílan yé.
í bé tága Segu tìle tán ní dúuru í fà bé sà.
ò tùma ná sá í bé ń ká fòli fɔ́ í fà yé.
à yé sɛ́bɛnw sàma kà à bɔ́ à yɛ̀rɛ lá à yé màrifa dá dòn à yɛ̀rɛ dá kɔ́nɔ
à yé à yɛ̀rɛ jànfa.
Da kó ò tùma ná à kó ń fà Tiɲɛtigiba Dantɛ à kó ò tùma ná à bé cógo dì?
án tɛ́ tága Segu?
Ɲuman-tile-tɛ à kó án bé tága cógo dì?
kó mùso nìn án bé ò kɛ́ cógo dì?
à kó láyidu dè bé né ní à cɛ́
à kó mákɛ dén
à kó mákɛ dén
à kó nìn mùso nìn ní í yé nìn tágatɔ yé Segu fó ní é yé ń kùn cì sɛ̀lɛ kàn
kó nìn sèn tɛ́ bìla Segu dá fɛ̀.
Ɲuman-tile-tɛ yé ò fɔ́
Bolo-lankolon-ɲin-tɛ yé ò fɔ́
Sigi-mana-mɛn yé ò fɔ́
Tiɲɛtigiba Dantɛ yé ò fɔ́.
ù kó kúma sí tɛ́ nìn ná
nìn mùso nìn ní í yé à mɛ́n nìn yé kó í bé tága Segu án bé í kùn cì ánw kùn bé cì í sɛ̀lɛ kàn.
ò tùma nìn mùso nìn tɛ́ tága Segu.
ù kó bìlakorow mà á yé wúli ù wúlila. à kó ù ká dìngɛ sèn ù yé dìngɛ sèn.
ù nàna jɛ̀ mùso nìn ná kà à tà à bólo fìla mà kà tága à dòn dìngɛ kɔ́nɔ kà bùguri séri à kàn fó kà tága à kánkɔrɔ lábɔ
bìlakorow kà gɔ́ngɔrɔ kɛ́ kà à bón fó kà tága à fàga.
à kó mɔ̀gɔ mín yé nìn kɛ́ à fúrucɛ lá npògotigi cɛ̀ lá à kó ní ò yé mɔ̀gɔ wɛ́rɛ sɔ̀rɔ à bé mín kɛ́ í lá à ká júgu ní ò yé.
é yé dén mìsɛn yé
kàbi ála ká í dá í má jòli yé ní í bólokojoli tɛ́.
ù yé í kɔ́don kà nà Segu. ù nàna kà nà sé Segu. à nàna kà nà í dàntigɛ à fà yé.
fà kó à kó ń dén kó tágama díyara.
à kó né yé nìn jìgi
ń yé à dɔ́n í bé nìn kɛ́.
tùma mín ná ní ù nàna sé Segu kómi Duga yé à fɔ́ cógo mín tìle tán ní dúuru Monson sàra.
Monson sàra ù yé Monson ká sùko kɛ́ fó kà tága sé tìle tán ní dúuru mà.
tìle tán ní dúuru dáfara tùma mìn ná à kó jèliw mà
à bé à fɛ̀ ù ká dòn kúrun kɔ́nɔ kà tága Segu bá kɔ́ fɛ́
à bé à fɛ̀ kà tága à fà sù kàsi.
jèliw kó fàama dén ò bé kɛ́.
ù bɔ́ra ù dònna kúrun kɔ́nɔ
Tiɲɛtigiba Dantɛ bé à lá. à ká sòfakuntigiw bé à lá.
ù yé bá tìgɛ.
ù múnuna bákɔbolo fɛ̀.
ù bɔ́ra kà í jɔ̀ bákɔbolo fɛ̀ à kó ò tùma ná ń bé nà ń fà sù kàsi.
à kó kó é bába!
kó é bába!
Tiɲɛtigiba Dantɛ kó à kó à fɔ́ í ɲɛ́nina.
à kó ń fà Tiɲɛtigiba Dantɛ né má ɲɛ́ni.
à kó né fà sàra kà à sɔ̀rɔ Segu bá kɔ́ ní à ɲɛ́ ò yé né tá yé
à kó mɔ̀gɔ mín fà sàra kà bá kɔ́ ní à ɲɛ́ tó í táya lá à kó ò dén kɔ̀ni tɛ́ ɲɛ́ni hábada.
à kó Tiɲɛtigiba Dantɛ
à kó ń yé Farakɔ dí í mà
à kó í tɛ́ sé kà Farakɔ nì
à kó í fà yé Farakɔ sìgi kà à tɔ́gɔda kó N-fara-mɔgɔ-na-kɔ
à kó Da
à kó í fà bé sà tùma mín ná à yé à sɔ̀rɔ dákun bé à ní Ntɔmɔnna Monson cɛ́
à kó ní í séra kà Ntɔmɔnna cì kà Ntɔmɔnna Monson mìnɛ kà à dí ń mà à kó ń ná à dɔ́n í kɛ́ra í fàkɔsi yé.
à kó í fà bé sà tùma mín ná à yé à sɔ̀rɔ dákun bé à ní Jakuruna Toto cɛ́
à kó ní í séra kà Jakuruna cì kà Jakuruna Toto mìnɛ kà à dí ń mà à kó ń ná à dɔ́n í kɛ́ra í fàkɔsi yé.
à kó í fà bé sà tùma mín ná ò y'à sɔ̀rɔ dákun bé à ní Samaɲana Basi cɛ́
kó ní í séra kà Samaɲana cì kà Samaɲana Basi mìnɛ à kó ń ná à dɔ̀n í kɛ́ra í fàkɔsi yé.
à kó ní ò tɛ́ í yé dùgu mín jɔ̀ í tɛ́ sé kà ò nì mɔ̀gɔ ná.
à kó án ká tága!
í fà sàra í má ɲɛ́ni nkà í ká tó kà kó ɲùman kɛ́ ò dè ká fìsa.
[sungurunnin ni filenin.]
ayiwa, an ntalen.
an ye a ye nin de la.
nin sungurunnin kelen do. a madiyara ka madiya ka madiya.
a ye i ban furu bɛ ma.
fɛn o fɛn ni a yirara a la, a be ban.
dunyan cɛ bɛ kolila a la fo mɔgɔ kelen.
a be taga lɔgɔnyiniyɔrɔ.
a taara ka taga i yɛlɛma ka i kɛ fulenin nyuman ye.
npogotigi nin be na tuma min, a nana yɛlɛn fulenin kan.
a ko n tɔmɔnna, fule!
file fana ye i kan to ko n tɔmɔnna, sungurun!
a kɛra tuma min, a taara ka taga wula kɔnɔ a ye fule nin ta.
kabini a ko n tɔmɔnna, fule, fule ye i kan to ko n tɔmɔnna, sungurun.
u taara wula kɔnɔ.
sungurun nin ye jele ta ka lɔgɔ nyini ka a nyini ka fu bɔ ka a siri.
a ko e!
jɔn be n nyun?
fule ye i kan to ko ne be i nyun.
sungurunnin ye fulenin kɛ a ka lɛnpɛkun na tuma min ka a sɔri.
a bɔra lɛnpɛnkun na ka bin dugu ma ka i yɛlɛma ka sungurunnin nyun.
a ye a nyun tuma min, a ko i ni jɔn?
i be n ta dɛ!
o ye a ta.
u taara fo so kɔnɔ.
u taara fo so kɔnɔ tuma min, a ye lɔgɔsiri bla biribiri!
a taara ka fulenin fɔni.
a ye o fili panparan!
ka i sin jifɛnkɛ la.
a ye jipoti ta ka ji suma ta daga kɔnɔ ka i min.
a minna furr!
a ma fule yɛrɛ jate.
fule ye i kan to ko:
ne fulenin nalen tle, fulenin faratalen nalen tle!
fule ma min sungurunji la, a ma min sungurunji la.
dennin ye i kan to ko ma! yo
i ma fule mankan mɛn?
ko ale ma min sungurunji la, a ma min sungurunji la, fule ma min sungurunji la.
a ko subahanna dennin!
i ni a tɔ bɛ nana sa, i ka ko be i bolo, ji ta ka a di a ma.
a ye jiflenba ta ka a ta ka a di fule ma.
fule ye pan ka i sugusugu ji kɔnɔ ka taga ka min ka i fa dɛnw!
fo tlɛrɔfanadumuntuma sera, u ye dumunni kɛ.
fule ma dumunni kɛ.
fule ma dumunni kɛ tuma min, a kɔngɔtɔ, a ko:
ne fulenin nalen tle, fulenin faratalen nalen tle!
fule ma sungurunkini dumun, a ma sungurunkini dumun.
a ko ma! yo
i ma fulenin mankan mɛn?
ko ale ma maga sungurunkini la, a ma sungurunkini dumun!
fule ma sungurunkini dumun.
a ko subahannadennin!
n ye a fɔ i ye dɛ, i tora i galomatɔmɔ na, i ye fɛn bɛ tɔmɔ, i ye galo de ta ni nin ye, o kini ta ka a di fule ma.
fule ye a ta ka kɛ pa!
ka i da.
u tora o de la fo su kora.
su kora tuma min, a ye fule fili bugu kɔnɔ.
fule be bugu nin kɔnɔ dɛ fo su kora tuma min.
sungurun nana ka na i da bugutafanin na.
a ye i da, a ye i da bugutafanin na tuma min, fule y e minigimanyaga, a ko:
ne fulenin nalen tle, fulenin faratalen nalen tle!
fule ma la sungurundlan kan, a ma la sungurundlan kan.
a ko ma! yo
i ma fulenin mankan mɛn?
ko ale ma la sungurundlan kan, a ma la sungurundlan kan, fule ma la sungurundlan kan.
a ko saburɔdennin!
ko i ka fɛn bɛ bɔ n kan!
a ta, i ka a da i da fɛ dlan kan.
a ye fule ta ka a da dlan kan.
a mɛnna, a mɛnna.
fule ye i kan to ko:
ne fulenin nalen tle, fulenin faratalen nalen tle!
fulenin ma maga sungurunsin na, a ma maga sungurunsin na.
a ko ma! yo
i ma fulenin mankan mɛn?
ko ale ma maga sungurunsin na, a ma maga sungurunsin na, fule ma maga sungurunsin na.
a ko saburɔdennin!
i taga a ta ka a da i kɔgɔ fila ninw nyɔgɔn cɛ.
a ye a ta ka a da a kɔgɔ fila ninw nyɔgɔn cɛ.
a mɛnna, a mɛnna.
a y e munyugumanyaga, a ko:
ne fulenin nalen tle, fulenin faratalen nalen tle!
fule ma maga sungurunbaya la, a ma maga sungurunbaya la.
a ko ma! yo
i ma fulenin mankan mɛn?
ko ale ma maga sungurunbaya la.
a ma maga sungurunbaya la, fule ma maga sungurunbaya la.
a ko saburɔdennin!
i ye a tɔ bɛ kɛ sa, a ye fɛn o fɛn fɔ, o bɛ kɛ.
a ye a ta ka a da a kɔnɔ kan.
yani dugu ka jɛ, fule ye kɔnɔ da sungurun na taki!
n ye o ye yɔrɔ min, n ye o bla yen.
L'AVÈNEMENT DE DA
bálansan bà náani àni bálansan kɛ̀mɛ náani àni tán náani àni fɛ́n náani àni bálansan kɔ́ kùrunnin kélen
Segu dùgulen bɛ́ɛ tɛ́ ò yɔ́rɔ dɔ́n sànko dúnan ɲɛ́ntannci
ò dón ní bì tɛ́ kélen yé
Segu tɔ́gɔ tɛ́kà à fɔ́ kó Segu
Segu tɔ́gɔ tùn yé kà à fɔ́ kó Sikɔrɔ dònda kélen àni bɔ́da kélen
kárangɛkogo kélen tùn bé kà Segu kòori
wùlufeerebaga gá tùn bé súgufɛɛ kɔ́nɔ
bámananw bé tága wùlu fèere yèn kà à sɔ̀rɔ làgansara tùma má sé.
làgansara tùn mána sé kà à sɔ̀rɔ mɔ̀gɔ mín ká wùlu má sàn dɔ́gɔ góyara í lá ò tùn bé kɛ́ fàama ká sɔ̀gɔmadarakana yé.
bámananw ká bóli tùn yé bóli kùnbaba náani yé Segu Makungoba Nangoloko Kɔntara Binyɛ-jugu.
án bé ù wéle kó jèli Tiɲɛtigiba Dantɛpage 266 àni jèli Gorodi.
òlu dè tùn mána à fɔ́ bámananw mà kà à fɔ́ á yé sì syɔ̀ lá Segu yàn bɛ́ɛ lájɛrɛlen tùn bé tùlu sàn.
ò dón ní bì tɛ́ kélen yé
ò yé à sɔ̀rɔ mɔ̀gɔw bé síran ɲɔ́gɔn ɲɛ́
mɔ̀gɔw bé màlo ɲɔ́gɔn mà dàliluw ká kɛ́nɛ.
tùma mín ná ò cɛ̀mɔgɔ Monson mín tùn bé ní án bé nà ò ká másala bɔ́ nìn yé - kàramɔgɔ fáaramasi dúnan - ní ò yé Da yé ò cɛ̀mɔgɔ Monson àle yé dén mínw wólo à bɛ́ɛ lájɛrɛlen kɛ́ra sí tán yépage 268 ánw fɛ̀ sìdo jàra ní bálansando kɔ́nɔ yàn.
bárisigi án yé à sɔ̀rɔ - ń ká í ɲìninka - à ká jùraya tùn ká cá bári àle yɛ̀rɛ yé dénkɛ cɛ̀ mùgan wólo àni - ń ká í ɲìninka - dénkɛ cɛ̀ náani à yé ù wólo kà mùsonin tán ní kɔ̀nɔntɔ à yé òlu wólo
Da yé òlu wólo - kàramɔgɔ fáaramasi dúnan ń ká í ɲìninka - tùma mín ná án yé à sɔ̀rɔ - ń ká í ɲìninka dàliluw dè sònsorola òlu kɔ́ kàn.
ò cɛ̀mɔgɔ Monson - kábako fà dúnunya ánw tágara à sɔ̀rɔ - ń ká í ɲìninka - àle dè ká láharatagabana ò bé nà à mìnɛ Segu yàn dón mín ná à sɔ̀rɔla kà lában dè ní kà à fɔ́ jèli Tiɲɛtigiba Dantɛ mà
à kó í tɛ́ tága né dén màndi wéle kà nà wà?
à kó í dén màndi yé jɔ́ni yé?
à kó né dén màndi yé Da yé. áa!
à kó náamu ń ká tága à wéle kà nà mùn kɛ́ra?
à kó wéle kùn tɛ́ báasi yé
à kó né yɛ̀rɛ Monson né yé ń ká sánga kɛ́ Segu yàn.
ò tùma ná né ká sánga bánnen kɔ́ í ká à dɔ́n dè bàna mín békà né mìnɛ Segu yàn láharatagabana dòn.
bàna nìn tɛ́ nà tága kà né tó láhara sáni dùn né ká sà
ń tɛ́ à fɛ́ kà sà kà ń kɔ́nɔgundow tó ń kɔ́nɔ.
ń dén màndi wéle kà nà
à ká nà kà nà ń bénà ń kɔ́nɔgundow fɔ́ à yé.
page 270 ɔ̀nhɔn à kó ò tɛ́ gàsi yé ò tɛ́ báasi yé.
ò yé à sɔ̀rɔ - ń ká í ɲìninka - cɛ̀mɔgɔ Monson àle sɔ̀rɔla kà lában ní kà Banankɔrɔ dí - ń ká í ɲìninka - Da mà kó à ká tága í sìgi yèn kó ò yé à kélen nìyɔrɔ yé.
cɛ̀mɔgɔ Da dè sìgilen tùn bé Banankɔrɔ
mɔ̀gɔ bìlala kà nà kà à wéle tùma mín ná
à cɛ̀ba kɔ̀rɔ bòlila kà nà í ɲɔ̀ngiri à fà kɔ́rɔ.
à kó bàba
à kó jèli Tiɲɛtigiba Dantɛ séra ń mà.
kó é dè bé né wéle kó ń ká nà
à kó wélekun dè yé mùn yé?
à kó wélekun tɛ́ báasi yé.
à kó bàna mín kɛ́len bé kà né Monson mìnɛ Segu yàn à kó láharatagabana dòn
à kó ń bénà tága láhara
ń tɛ́ à fɛ̀ kà tága kà ń kɔ́nɔnagundo tó ń kɔ́nɔ. à kó ń bénà ń kɔ́nɔnagundow fɔ́ í yé.
à kó bàba à kó é kɔ́nɔnagundow yé jùmɛn ní jùmɛn yé?
à kó Segu kónnɛgɛ bé yàn
ń bé à fɛ̀ kà òlu dí í mà
Segu kónnɛgɛ yé kɛ̀mɛ ní mùgan ní kónnɛgɛ tán yé.
dòso kɔ́rɔ kónnɛgɛ bé à lá
wùlumusonin kónnɛgɛ bé à lá
jɔ̀nkɛw kónnɛgɛ bé à lá
jɔ̀nmusow kónnɛgɛ bé à lá.
page 272 à kó ò tùma ná - ń ká í ɲìninka - Segu yɛ̀rɛ dùgulensenw ń bé nà tíla kà òlu fɔ́ í yé.
à kó ń yé ò mɛ́n
à kó wà ń dén à kó né bénà - ń ká í ɲìninka - másala dàmadɔ́ kàlifa í mà. yàn ní né ká láharataga cɛ́ í wéle yɛ̀rɛ bèlebeleba yé ò yé
à kó né yɛ̀rɛ dè yé dùgu náani bón ń ká dénmisɛnya kɔ́nɔ
ní ò yé né yɛ̀rɛ Monson yé à kó né dè yé dùgu náani bón ń ká dénmisɛnya kɔ́nɔ.
dùgu náani nìn bónnen ná sá í ká à dɔ́n né dɛ́sɛra dùgu náani bɛ́ɛ lájɛrɛlen lá
né má sé kà dòn à sí kàn.
à kó né bé à fɛ̀ ní kà dùgu náani nìn kàlifa í mà.
à kó né bé à fɛ̀ ní kà dùgu náani kàlifa í mà.
à kó ò yé dùgu jùmɛn ní dùgu jumɛn dè yé?
à kó né yé Samaɲana Basi bón Samaɲana kà dɛ́sɛ à kàn.
ń yé Karata Dɛsɛkɔrɔ bón Karata kà dɛ́sɛ à kàn.
ń yé Npebala Ŋwɛɲɛkɔrɔ bón Npebala kà dɛ́sɛ ò kàn.
à kó nìn dùgu náani nìn ń bé òlu kàlifa í mà
à kó ń sàlen kɔ́ ní í séra kà dùgu náani nìn mìnɛpage 274 à kó né bé dùgaw kɛ́ í yé
Makungoba bé à kɛ́ í yé
Nangoloko bé à kɛ́ í yé
Binyɛ-jugu bé à kɛ́ í yé
Kɔntara bé à kɛ́ í yé
Cɛkolon sù bé dùgaw kɛ́ í yé fó láhara.
cɛ̀mɔgɔ Da sìgilen à yɛ́lɛla à sèginna à kɔ́ dɔ́yidɔyi à nàna. à kó jèli Dantɛ
à kó bàba ká bàna dígilen bé à lá
à kó nkà à tɛ́ sà.
à ká sà ń ká à yé
bári Da kɔ́rɔtɔlen bé à fà sàya kɔ́rɔ à yɛ̀rɛ ká sìgi fànga ná Segu
ò dè nège bé à yɛ̀rɛ lá.
Da yɛ̀rɛ bálo - kàramɔgɔ fáaramasi dúnan - à ní à ká fànganasigi cámancɛ - ń ká í ɲìninka - à bé nà - ń ká í ɲìninka - sàn mùgan ní náani mà.
à bé sìgi fànga ná dón mín ná à sí bé sàn mùgan ní náani ná.
à kó ń dénkɛ à kó í yé òlu fàamu wà?
à kó ń yé ò fàamu.
à kó ò tɛ̀mɛnnen kɔ́ ní kà bɔ́ nìn ná à kó ń bé à fɛ̀ ní ń bénà sà ní bàba yé - ń ká í ɲìninka - bólinin kùrun mínw kàlifa ń mà ní ń yé ò tìgiya dí í mà.
à kó ò tɛ̀mɛnnen kɔ́ ní kà bɔ́ yèn nɔ̀ à kó jɔ̀nkɛ mínw bé yàn nìn nɔ̀ ní jéleninkala dònnen bé ù bólo lá mɔ̀gɔkunci káma à kó òlu ká grúpu bé yàn nɔ̀ ń bé òlu ká ɲɛ́mɔgɔya dí í mà.
í ká í hákili tó ù lá í kána sɔ̀n - ń ká í ɲìninka - díji ká bán ù sɔ̀ntulo kɔ́rɔ
díji mána bán - ń ká í ɲìninka - bámanan sɔ̀ntulo kɔ́rɔ kà bán à ká báara kɛ́ta bé dɔ́gɔya.
à kó bàba à kó ò yé jɔ́ni ní yé?
à kó Kaba-ka-jugu bé yàn
à kó Kanubaga-ɲuman bé yàn. à kó Bi-ka-gɛlɛn-n-ma bé yàn Sini-ye-to-ala-ma à kó bùlon kɔ́nɔ Mɔgɔ-ɲumannin-fin àni Mɔgɔ-ɲuaminnin-je à kó Faamɛ-kɔrɔba ní Faamɛnin-ncinin. à kó Ɲuman-kanu Ɲuman-tile-tɛ à kó Tugu-mɔgɔ-la-a-be-mɔgɔ-tɔɔrɔpage 278 Ka-i-bila-Segu-i-yɛrɛ-ma-o-mago-tɛ-ɲɛ Sidɔlɔki Yamusa Balakɛ. à kó Makɛ-be-a-wele-bulon-wolonwula-kɔnɔ.
òlu jéleninkala bé ù bólo lá
òlu dè yɛ̀lɛmana bì sá - ń ká í ɲìninka - kó ù yɛ̀lɛmayɛ̀lɛmanen sá òlu dè nàna kɛ́ án bólo yé bì sá zándramu - kàramɔgɔ fáaramasi dúnan - àni pòlisiw pílasi.
òlu dè yé ò yé ní ò tɛ́ í tùn bé wéle fɔ́lɔ dè ní kà nà í sìgi bìlali kàn gènde lá ní í sìgira - ń ká í ɲìninka - cɛ̀baro lá í bé ɲìninka í dálakumafɔcogo lá.
kàri!
nìn kúma nìn mɛ́nna é dá kó é yé nìn fɔ́ í yé nìn fɔ́ sábabu jùmɛn kàn?
í ɲùman bé yèn - ń ká í ɲìninka - í gálabu ká sé kà díya í dálakuma ká sé kà fàlen à kɔ́ júgu kàn - ń ká í ɲìninka - à má sé fɔ́ à fɔ́cogo lá.
ò yé í kùnna díyalen yé ní ò tɛ́
ù bé à fɔ́ kà jí gòni dɔ́ɔnin sìgi í dá kɔ́nɔ - ń ká í ɲìninka - cɛ̀fɛrɛ lá.
ò dón - ń ká í ɲìninka - Segu mùsow ń yé ò fɔ́ áw yé kó Segu mùso tùn yé mùso kùnba sàba yé.
ń kó bá Ɲeba tùn bé Segu fágaba kɔ́nɔ. page 280 Segukɔrɔ Tɛn tùn bé Segukɔrɔ.
Cɛ-duman-musonin tùn sìgilen bé cɛ̀w cɛ́lá
kóro dè bé ù bólo ù bé dɔ̀lɔ dòn kà ò dí kámalen kɔ̀rɔw mà ù sìgilen bé kɛ́ kà ù mìn
ù ní bàmada sìgilen bé - kàramɔgɔ fáaramasi dúnan - ní sàbara jàlan kélen sìgilen dòn. à bɛ́ɛ ní sɛ̀mɛkuru kélen kélen sìgilen dòn.
ò tùma ná - ń ká í ɲìninka - ní òlu yé ù mìn ù bé sɔ̀rɔ kà lában kà ù sèn cún dùgu mà. kà sɛ̀mɛkuru kɛ́ kà ò jáabi.
ní kà à sɔ̀rɔ kà lában sá ní kà ù sìgi ò lá - kàbako fà dúnunya -
kó ɛ́ ála!
kó kɔ́rɔnnamoriw kó kó án kána fɛ́n nìn mìn.
kó tìlebinfɛmoriw kó kó á yé jɔ̀ án ká à mìn
kó sáni kà ù bɛ̀n sá kó á yé jɔ̀ án ká à mìn
kó ò yé díɲɛnakumaw yé yàn nɔ̀.
page 282 láharako mín yé ò yé kó ò yɔ́rɔ ká jàn ánw mà kójugu!
bári kó ánw má tága yèn kà à ɲɛ́dɔn kà nà à ɲɛ́fɔ mɔ̀gɔ yé kó ù kána ánw tɔ́ɔrɔ ní kúma yé.
ò tùma ná - ń ká í ɲìninka - ɲàgamalaw bé sɔ̀rɔ kà lában ní kà nà ù jɔ̀ ò lá sá kó cákuru àni cáse fóroko fìla àni npálan kólon ù kó jɛ̀ko ɲùman àni fárako júgu
kà tò dún ní kà à kúnan fèere, kà sì wòlo kàn - kàramɔgɔ - dùgu mána jɛ́ kà sàbara sèn kélen bɔ́ kó jàtigikɛ mána nà kó àbarika kó dúnanw tágara só.
ò dón bámananw bé ála yɛ̀rɛ fɛ̀ òlu dìlalen káfiriya kɔ́gɔ kójugu ù fɛ̀ ù dùsukun ná.
òlu tùn tɛ́ sɔ̀n kà ù dá kà ù ján dúkɛnɛ cámancɛ lá.
ní ù yé ù dá kà ù ján dúkɛnɛ cámancɛ lá - kàramɔgɔ - kó ù bé kàbakolo yé ò yé ála ká dìlalen yé
kó ù ní jɛ̀nnen tɛ́ ní álako yé.
ò tùma ná - ń ká í ɲìninka -page 284 òlu bé kà ù fíri ù dísi dè kàn tùma ní sánga ní wágati.
ù ɲɛ́ kò àni ù dá múguri jɔ̀nminɛ ní jɔ̀nminɛ.
sànyɛlɛma nì sànyɛlɛma ò yé ù ɲɛ́ko àni ù dámuguri yé kámalen kɔ̀rɔ cɛ̀ kɔ̀rɔba yé ò yé kó jí bé í dá kà í dá kò.
wálima kà jí tà ní kà í fàri kò, kó í dálakirisi kó mɔ̀gɔ mána bàna kó à tɛ́ sé kà ò tìgi kísi!
án bé ɲɔ́gɔn nɛ́gɛn dè ní í yé à mɛ́n á yé jɔ̀ kà à sàma à bálannen kó dòn.
kámalen kɔ̀rɔw ɲɛ́don ɲɔ́gɔn ná - ń ká í ɲìninka - ò yé - ń ká í ɲìninka - bìtile yé
ní ò tɛ́ kámalen kɔ́rɔ bɛ́ɛ tùn yé í ɲɛ́donɲɔgɔn dɔ́n nkà ní í yé mɔ̀gɔw ɲɛ́donnen yé ɲɔ́gɔn ná
à tɛ́ án bìtilelamɔgɔw lá
à tɛ́ kúnukomɔgɔw lá
à bé dón dè lá
bári díɲɛ yɛ̀rɛ dè yé fìnikolon yé ála fɛ̀.
ní wálanwalan séra yɔ́rɔ mín ná dón mín ná à bé ò wálanwalan mɔ̀gɔw bé ò yépage 286
wálanwalan mána sé fɛ́n fɛ́n mà háli ní ò nège bé í lá í ɲɛ́ tɛ́ dá ò kàn.
bári kámalen kɔ̀rɔ bɛ́ɛ lájɛrɛlen tùn yé í kúngotagaɲɔgɔn dɔ́n nkà cɛ̀w ɲɛ́don ɲɔ́gɔn ná sá ò dè kɛ́ra - ń ká í ɲìninka - kúma tìle yé.
bárisigi múgu tɛ́ tà bì - kàramɔgɔ - kála tɛ́ bólo lá.
fɛ́n ó fɛ́n bé sé kà kɛ́ bì - kàramɔgɔ ń ká í ɲìninka - ò yé kúma yé.
nkà ní mɔ̀gɔ mín yɛ̀rɛ dè kó sá kó kúma dè tɛ́ fɛ́n yé é dè fìlilen dòn í yɛ̀rɛ mà
kúma dè má màgo sà í yé bán.
ní ò tɛ́ nànsara bé dònya dón mín ná - kàramɔgɔ - à yé gɛ̀lɛ kùnkan ɲá kélen dè kɛ́ - ń ká í ɲìninka - bá kɔ́fɛ̀.
kà lában ní kà dòn yàn ní ò yé Atinari yé
à dònna yàn - kàramɔgɔ - gɛ̀lɛ kùnkan ɲá kélen.
díɲɛ nàna yɛ̀lɛma tùma mín ná - kàramɔgɔ ń ká í ɲìninka - ánw yé kúma cì kà à bìlasira yàn
à tágara tìlesen kùncɛ fɛ̀ mɔ̀gɔ má à fɔ́ yàn kó í ná ù fò.
kúma dè yé ò bìlasira ò tágara.
ní mɔ̀gɔ mín kó kúma dè tɛ́ fɛ́n yé sá é fìlila.
bári - ń ká í ɲìninka - mɔ̀gɔ yɛ̀rɛ tɛ́ - ń ká í ɲìninka - kó júgu sɔ̀rɔ ní í má kúma. page 288 mɔ̀gɔ tɛ́ kó ɲùman sɔ̀rɔ ní í má kúma.
mɔ̀gɔ tɛ́ fúru kɛ́ ní í má kúma - kàramɔgɔ - mɔ̀gɔ tɛ́ dén wólo ní í má kúma.
ní mɔ̀gɔ mín kó ò tɛ́ fɛ́n yé é dè tɛ́ fɛ́n yé!
ò dón ná - kàramɔgɔ - ò ní bì tɛ́ kélen yé.
ò yé à sɔ̀rɔ nànsara má kɔ̀n kà nà ánw ká jàmana kàn - kábako fà dúnunya -
ò yé à sɔ̀rɔ án bé yɛ̀lɛn fɛ́n mín kàn fàlinin kùrunnin tùn yé án ká móbiliko jàtew yé.
sòkɛw tùn yé án ká nɛ̀gɛsow ní án ká móbiliw yé. án tùn bé tó kà yɛ̀lɛn - ń ká í ɲìninka - sòkɛw lá.
ní hɔ́rɔnkamalen mín tùn bé í dùsukun yé í tá yé í ká cɛ̀minɛnw kɛ́len bé kà í lábɔ. ò bé sɔ̀rɔ kà lában ní kà kírikɛ tà ní kà à dá - ń ká í ɲìninka - bìlakoro kɛ̀lɛtigi lá.
page 290 ánw ɲàmakalaw bé sòkɛ tànu ní ò dè tɔ́gɔ yé.
án kó bìlakoro kɛ̀lɛtigi fóro dá lá dúnan màngo. án kó tómontigi fà wále jàtigi fàgadonso. án kó wúla fɛ̀ dúnan àni sɔ̀gɔma dùgutigi gánsan. án kó nàkunfɔ jùnbe àni tágakunfɔ jùnbe án kó nà sása àni tága sá.
án kó ɲɛ́sen bé sɛ̀lɛ sèn à kɔ́sen bé sɛ̀lɛ dátugu - kábako fà dúnunya - kú bé bɔ̀nɛ fìfa. cámancɛ bé tó kà bɔ̀nɛ yúguba.
ɲɛ́den bé tó kà bɔ̀nɛ kàmi
nún bé tó kà bɔ̀nɛ fyɛ́
túlofara bé tó kà bɔ̀nɛ fɛ́rɛfɛ́rɛ
kùnkolo bé tó kà dùgamasakɔrɔsuli kɛ́ - kàramɔgɔ fáaramasi dúnan - à bé tó kà í kùn wúli kà tága kɛ̀rɛ fìla lájɛ í kó mín í ná à fɔ́ à ɲɛ́ bé fɛ́n ná ò yé à sɔ̀rɔ à ɲɛ́ tɛ́ fɛ́n ná.
àni nsìrafalamu - kàramɔgɔ fáaramasi dúnan - àni - ń ká í ɲìninka - ɲɛ́dalabilaw ní dísilabilaw - kàramɔgɔ fáaramasi dúnan ń ká í ɲìninka -
àni bòbojɛmɛw fìla dálen cɛ̀ba kɔ̀rɔ gálaka dáfɛ̀.
ò tùma ná à tìgi bé í sèn dòn nùmunw nápage 292 gárankɛw bé à jáabi à bé tága í kɛ́ ségiw kɔ́nɔ
nùmun yé jùmɛn yé?
nùmun yé nɛ̀gɛsen yé.
gárankɛw yé mùn yé?
ù yé kírikɛ yé.
ò tùma ná - kàramɔgɔ fáaramasi dúnan ń ká í ɲìninka - à bé tága kà tága í sònsoro òlu ní ɲɔ́gɔn cámancɛ lá.
ní kà à sɔ̀rɔ ní kà lában ní kà tága cɛ̀ tán mìnɛ ní kà à sɔ̀rɔ ní kà lában ní kà nà ò dí cɛ̀ tán wɛ́rɛ sìgilen bé ò nɔ̀ ná.
à kó ò tùma ná - ń ká í ɲìninka - jèli Dantɛ
à kó díɲɛ yé kábako cáman yé sá. à kó ò tùma ná né fà ká bàna dígilen dòn à lá nkà né fà nìn tɛ́ nà sà.
cɛ̀mɔgɔ Monson yé - kàramɔgɔ fáaramasi dúnan ń ká í ɲìninka - dɔ́gɔkun kɛ́ à bé síkara lá.
dɔ́gɔkun fára dón mín ná - ń ká í ɲìninka - à ní mìnɛna Segu yàn
cɛ̀mɔgɔ Monson ní mìnɛlen tùma mín ná - kàramɔgɔ ń ká í ɲìninka - tábale gòsira sán fɛ̀.
cɛ̀w bé fàra ɲɔ́gɔn kàn ní tábale gòsira - kàramɔgɔ - kámalen kɔ̀rɔw bé fàra ɲɔ́gɔn kàn.
page 294 mùsonin bɛ́ɛ lájɛrɛlen kɔ́nɔ bé kɛ́ kà tóbi.
ò tùma ná ɲàmakalaw bé tó kà lában kà à fɔ́ sá kó ála kó ɛ̀ tìgɛra mɔ̀gɔ sàba lá.
kó mɔ̀gɔ sàba kó kó ɛ̀ má dá à yɛ̀rɛ lá.
ála kó ɛ̀ tìgɛra mɔ̀gɔ nùguma lá nùguma má dá à yɛ̀rɛ lá
à kó ɛ̀ tìgɛra jítɔ lá jítɔ má dá à yɛ̀rɛ lá
à tìgɛra bàkilu lá bàkilu má dá à yɛ̀rɛ lá
à kó sábu dùn mùn ná?
à kó jítɔba ní kɛ̀lɛmugu nàna sùsu kà kɛ̀lɛkɛmugu cì tùma mín ná à bé nà í kánto à térikɛ mà kó cɛ̀ ó
án ká bòli kà án dògo
à bé tága kà tága dòn tònkun kólon kɔ́nɔ - kàramɔgɔ -
nkòrongo fyɛ́ bé à sɔ̀rɔ yèn à bé à tára à kàn.
à síranna sàya cɛ̀ma ɲɛ́ sàya mùsoma yé à sɔ̀rɔ yèn.
à kó ò fɛ̀jɛ yé hàramu yé kámalen kɔ̀rɔ mán kán kà jɛ̀ ò fɛ̀.
ù kó ò sàbanan yé mɔ̀gɔ nùguma yé.
mɔ̀gɔ nùgu júgu ní í ní à jɛ̀ra ní à ká dúmuni mɔ̀na tìlerɔfana dòn ó súrɔfana dòn ó é ká tó kà à fɔ́ dɔ́rɔn kó í fárapage 296
bátaraden bé màlo kà í bíri à kɔ́nɔ kàn
à bé à dɔ́n kà à fɔ́ kó á jɛ̀kun tɛ́ tòdun yé.
ò tùma ná - kàramɔgɔ fáaramasi dúnan - bàkilu án ɲàmakalaw kó à tɛ́ mɔ̀gɔ sɔ̀n
à tɛ́ í gɛ̀rɛ í sɔ́nbaga lá
bàkilu - kàramɔgɔ - ánw kó à sìgilen ní à ká kùlusi bé í ná à fɔ́ kàbusi fóroko.
ò cɛ̀mɔgɔ Da - kàramɔgɔ ń ká í ɲìninka - ò fà Monson sá ní ò wúlila kó à bé tága Karata jèliw dè tùn bé nìn yɔ́rɔ nìn fɔ́ ò yé kó sòkɛcamantigi kó jɔ̀nkɛcamantigi Monson kó ɛ̀ bé tága Karata.
ò tágatɔ Karata - kàramɔgɔ - cákuru ní cáse fóroko fìla ní npálan kólon jɛ̀ko ɲùman àni fárako júgu.
òlu kɛ́ken kà kúrun kɔ́nɔ fá bámananw ní dàlilu kɛ́len kà kúrun kɔ́nɔ fá.
ù séra bá tú lá tùma mín ná kɔ̀nɔ dɔ́ wúlila - ń ká í ɲìninka - bá tú kɛ̀rɛ fɛ̀.
án kó à mà kà à fɔ́ kákalakapage 298
kákalaka wúlilen mínkɛ ò kàsikan ò kó kákalaka kákalaka bámananw sìgilen yé í tó ò lá. ù ŋúnanna
Dantɛ yé í kánto
à kó jítigi ní mɔ̀gɔtigi kɛ̀lɛtigi ní fɛ́lɛtigi múgutigi ní nɛ̀gɛtigi bámananw mìsikantigɛsɔnjigin dìngɛ tɛ́ sèn kɔ́ kùru
à bé nímasaw tɔ́ɔrɔ
à kó yála kɔ̀nɔ nìn yé fɛ́n mín fɔ́ í yé à mɛ́n wà?
kó ń yé kɔ̀nɔ ká fɔ́kan mɛ́n kó kɔ́nɔ kó kó án kàkala.
à kó ánw cɛ́ lá yàn - ń ká í ɲìninka - kɔ̀nɔ ká nà í jɔ̀ ánw mà kà à fɔ́ ánw kàkala?
pánfɛn ní fófofɛn ní ŋúnumafɛn àni fɛ́n mín bé sí àni mín bé yɛ̀lɛn jíri bála à yɛ̀rɛ mà - ń ká í ɲìninka - àni mín dálen bé - ń ká í ɲìninka - àni mín bé sùnɔgɔ àni mín tɛ́ sùnɔgɔpage 300
ò ká sé kà fɛ́n fɔ́ ánw mà kà sé nìn ɲɔ̀gɔnnakiti mà?
ɛ́ɛ!
à kó cákuru ní cáse
wà à kó ní kɔ̀nɔ yé á dàn á tá fìla ní cɛ́tìgɛ.
bámanan kó án bé à kɛ́ cógo dì?
ù yé ɲɔ́gɔn fílɛ - kàramɔgɔ ń ká í ɲìninka -
ù yé bámananya hídaya kàlan à kàn - ń ká í ɲìninka - án bé à fɔ́ ò mà kà à fɔ́ móriw ká hídaya
ò hídaya yé mùn yé?
ò yé áladeli yé.
ù sɔ̀rɔla kà lában ní kà ù ká bóliba kùnbaw déli.
bóli kùnbaw délilen ù sɔ̀rɔla kà lában kà ù tɛ́gɛ yánkan sán fɛ̀ tàn.
kɔ̀nɔ kɛ́ra í ná à fɔ́ ù yé múgu dè cì à lá kà à kùn fìla nìn kàle kà nà bìn kúrun kɔ́nɔ.
à kó á yé à kɔ́tuguɲɛsii bɔ́
ù yé kɔ̀nɔ kɔ́tuguɲɛsii bɔ́.
à kó á yé gɛ́ɲɛ kɛ̀mɛ tìgɛ kɔ̀nɔ kɔ́ lá
ù yé gɛ́ɲɛ kɛ̀mɛ tìgɛ kɔ̀nɔ kɔ́ lá.
à kó á yé à bìla
kɔ̀nɔ sɔ̀rɔla kà lában à bìlalen ò lá à pánna mínkɛ nìn yé à báyɛlɛmana
à kó shíya!
à kó fànga fànga Jarafanga ánw kó nìn kó fànga.
page 302 ò bé tága dè kó fànga fànga
ò yé ò tágakan dè yé ánw kó ò mà kó Jarafanga.
ɛ́ɛ Bitɔn!
án yé à fɔ́ ò dónko sú lá - kàramɔgɔ fáaramasi dúnan - ò cógo lá ò dón ní í yé dén kɛ́len yé kà à bá fúrubolomaw dɔ́n bá má sɔ̀n.
ní ò tɛ́ í ká dɔ́nfɛn tɛ́ ó.
kà é wólo í fàso lá - kàramɔgɔ ń ká í ɲìninka - kà é mɔ̀ í fàso lá ò tùma ná - ń ká í ɲìninka - é bá fàsannen má súutɛminɛn tà kà ò dá à kùn kà tága à fà dàmajira ò tùma ná - ń ká í ɲìninka - kà sé kà dén wólo ò lá é ká sé kà í bá fúruboloma dɔ́n
nkàlon dòn.
nkà ní í yé bátaramusonin fúru mùsonin sèn bìlen kógotamusonin ní í yé ò fúru sá ò tùma ná - ń ká í ɲìninka - à bé sɔ̀rɔ kà kában kà yáala sú ní tìle.
mìnɛn kólonnin bé à kùnpage 304
ò tùma ná án kó ò lá sá ní fúru góyara kà bán à kùnkankɔrɔfɔ ká cá dón ó dón fúruboloma ná wéle ní kà sìgi.
í mána tága í fàso dɔ́ ná à fɔ́ cɛ̀ nìn kàkala ó fà bé í lá wà?
ń kó é bá fúruboloma yé kàrisa yé.
ò dè bé à tó mɔ̀gɔ bé à dɔ́n kɛ̀.
ní ò tɛ́ kà é wólo - kàramɔgɔ fáaramasi dúnan ń ká í ɲìninka - í bá fɛ̀ só kélen mín kɔ́nɔ à má súutɛminɛn dá à kùn à má tága - kàramɔgɔ fáaramasi dúnan - kɛ̀lɛ lá
ò tùma ná - ń ká í ɲìninka - é yɛ̀rɛ ká tága à fɛ̀ fó é bé í fàso kɔ́nɔ dá fìɲɛman jùmɛn bé nà à fɔ́ kó é bá fúruboloma yé kàrisa yé?
ní í yé í dén kɔ̀ni kɛ́lɛn yé kà à bá fúruboloma dɔ́n bá má sɔ̀n.
ò dè káma màninkaw kó dénmusonin fára dénkɛnin kàn kó ò bɛ́ɛ lájɛrɛlen bé í ná bólo.
í ná ò yé màninkakan yé ánw kó í bá
bɛ́ɛ bé í bá dè bólo.
ò kɛ́ra tùma mín ná - kàramɔgɔ fáaramasi dúnan - à kó Dantɛ
à kó bàba ká bàna júguyara sá.
ò dɔ́gɔkun bé - kàramɔgɔ - Monson yé ò kùnbɛn tùma mín ní tábale sɔ̀rɔla kà lában ní kà gòsi sá.
à kó Dantɛ à kó náamu.
à kó ò tùma ná báasi tɛ́ né fà à tìle sàba jí ní à jɔ̀ra tìle sàba jí jɔ̀len kɔ́ ù bé nà wólonwula jɔ̀.
wólonwula jɔ̀len kɔ́ sá - kàramɔgɔ ń ká í ɲìninka - tìle dɛ̀bɛ bé jɔ̀
tìle dɛ̀bɛ jɔ̀len ń bé à fɛ̀ í ká Segu lámini dùgutigi ní gàtigi í ká ù bɛ́ɛ lájɛrɛlen fára ɲɔ́gɔn kàn.
né Da - ń ká í ɲìninka - kó mín bé ń kɔ́nɔ ń bé à fɛ̀ ní kà à kɛ́.
mùtukali mùgan fílɛ
ò mìnɛ kà tága ò dí Kaba-ka-jugu ní à ká jɛ̀denw mà.
kó né kó kà tága ò dí ù mà
kó ù ká tága bá Ɲeba ká só. kó ù ká díji dɔ́ɔnin mìn kà dɔ̀lɔji dɔ́ɔnin mìn kà kòlokolo kùnba dɔ́ɔnin mìn
kó séli bà fàga kà nà wùlu fàga sápage 308 kó sògo bɛ́ɛ lájɛrɛlen ní à kànubaga dòn
kó né bé à fɛ̀ ní kà ń fà ní ń báw wéle kà ń dɔ́gɔ ní ń kɔ̀rɔw wéle bùlon wólonwula kɔ́nɔ yàn Segu.
Seguka bé kà à fɔ́ Segu dònda kélen ní bɔ́da kélen
ò tùma ná ń bé à fɛ̀ ní kà ń fà ní ń báw wéle ń bé sìgi fànga ná.
ní ń bé sìgi fànga ná - ń ká í ɲìninka - ò tùma ná ní ń kán kà dàliluw mín dí ù mà ń bé nà ò dí ù mà kó né ká kàlifaw dòn.
jítigi ní mɔ̀gɔtigi kɛ̀lɛtigi ní fɛ́lɛtigi í ká à dɔ́n ò kɛ́ra tùma mín ná ò tùma ná jèlikɛ kó à mà à kó ò tɛ́ gàsi yé à kó ò tɛ́ báasi yé
ò yé mùtukali mùgan mìnɛ ò lá. ò yé í bìn kà tága sé - kàramɔgɔ fáaramasi dúnan ń ká í ɲìninka - àyiwa Kaba-ka-jugu mà
à kó Kaba-ka-jugu mà
àyiwa à kó né círa í mà à kó cí nìn tɛ́ báasi yé.
à kó - ń ká í ɲìninka - jítigi ní mɔ̀gɔtigi dè yé ń cí í mà kɛ̀lɛtigi ní fɛ́lɛtigi dè yé ń cí í mà.
à kó mùtukali mùgan fílɛ í ká ò mìnɛ.
í ká tága bá Ɲeba ká só í ní í ká jɛ̀kulu
á ká tága dí jàlan dɔ́ɔnin mìn kà kòlokolo kùnba dɔ́ɔnin mìnpage 310 ní kà à sɔ̀rɔ kà lában kà fɔ̀lɔkɔ bɔ́ á dùsukun ná.
á ká á dùsukunkolo gɛ̀lɛnya.
ò tùma ná - ń ká í ɲìninka - á mákɛ dén sìgilen bé à kàn kó ò tùma ná - ń ká í ɲìninka - kó ní à fà tìle dɛ̀bɛ jí jɔ̀ra tùma ó tùma kó à bé kà Segu lámini wéle kà à dùgutigi wéle à bé à fɛ̀ ní kà sìgi à fà nɔ̀ ná fànga ná.
ò tùma ná ní Segukaw sɔ̀nna à ná à bé jɛ̀ ní kà kɛ́ ɲɔ́gɔnbalimamɔgɔ yé
nkà ní Segukaw má sɔ̀n à lá sá ò tùma ná - ń ká í ɲìninka - bùlon kùn ní bùlon dá jèleninkalaw dè bé áw bólo à bé ɲɔ́gɔn kùnbɛn cɛ̀ kɔ̀rɔbaw lá.
á bé tíla kùn cì ní kà tíla dá fára.
ní á séra kà fɛ́n ó fɛ́n kùn cì à jùlakulusi à kánnadɔlɔki sènnasabara kùnnabanfula ò yé áw tá yé.
ɛ́ɛ!
òlu kó ń kɔ̀rɔ Kaba-ka-jugu ɛ̀hɛ!
à mána kɛ́ nkà nìn yé dàamu dábɔlen yé sá dɛ́rɛ!
page 312 cɛ̀ ó né yɛ̀rɛ kánnadɔlɔki dɔ́gɔyalen bé dɔ́gɔya mín ná.
síni án sìgilen bámanan bànnen jítigi ní mɔ̀gɔtigi dén lá kó ù tɛ́ kɛ́ à fɛ̀ ɛ́ɛ! nkà à ná kɛ́ í ná à fɔ́ án tɛ́ nìn cógo nìn ná dɛ́!
mùso ó mùso dè ní é kó kó é yé ɲɛ́ntannci yé kó é cɛ̀ tɛ́ tága jàmako jù lá kó ní í tɛ́ kà kánnadɔlɔkiw kò kà ù jɛ́ ò bɛ́ɛ tóra à lá à dón.
bámananw bénà ɲíni dɔ̀lɔkijɛnintigi dɔ̀lɔkijɛnintigi sá ó.
ù sɔ̀rɔla kà lában - kàramɔgɔ ń ká í ɲìninka - ní kà cí bìla Segu lámini dùgu mà. Segu lámini dùgu sɔ̀rɔla kà lában tìle dɛ̀bɛ jí jɔ̀len kɔ́ ù nàna kà nà ɲɔ́gɔn kɛ́ - kàramɔgɔ fáaramasi dúnan ń ká í ɲìninka - Segu bùlon wólonwula kɔ́nɔ.
ù nàna tùma mín ná - ń ká í ɲìninka - bɛ́ɛ lájɛrɛlen tágara í jàtigila lá bɛ́ɛ lájɛrɛlen yé jàtigila mìnɛ.
dídumantigiso dídumantigiso míni mín ká dí míni mín ká kó yé kún ɲɔ́gɔn ná.
í yé à dɔ́n mɔ̀gɔya yɛ̀rɛ dìlalen bé ò tágabolo kànpage 314 í ká kó ní mín ká kó bé bɛ̀n í ní ò bé tágama ní ɲɔ́gɔn yé.
ɔ̀ ò tùma ná - kàramɔgɔ ń ká í ɲìninka - jèli Dantɛ bé sɔ̀rɔ kà lában kà yáala bámanankɛ nɔ̀ fɛ̀ bámanan tèrentan.
ɔ̀ ò bé sɔ̀rɔ kà lában ní kà yáala à nɔ̀ fɛ̀ sá ní kà à dá súmusumu.
à kó Dantɛ
à kó án ká tága só sá
à kó né yé à dɔ́n né yé cí bìla cógo mín ná cí nàlen bé lájɛ.
án ká tága án sìgi sá án ká án sìfanaw dùn à dúnko mà.
Dantɛ kó ò tɛ́ gàsi yé à kó ò tɛ́ báasi yé
à kó ò tùma ná - ń ká í ɲìninka - ń jàtigi à kó né bé í dɔ́n
ní í yé fɛ́n mín fàga né bé nà ò síibɔ.
à kó ò tùma ná gàsi tɛ́ à kó báasi tɛ́
ù tágara kà tága ù sìgi ù yé sìfana dún.
bámanankɛ sìgilen kɔ́nɔna fìlila.
à kó jèli Dantɛ
à kó jèli Dantɛ
à kó né bé nà kélen ɲíni é yɛ̀rɛ fɛ̀
bámananw bɛ́ɛ nàna sá bɛ́ɛ bé - ń ká í ɲìninka - térisira ɲìnsira
án ká à lájɛ sá kà tága án dɛ́n bámananw dá lá kà ù dɔ̀lɔminkan mɛ́n
ní án yé à sɔ̀rɔ ù ná sɔ̀n án ká fàngako mà án ná ò dɔ́n kà sì
ní ù tɛ́nà sɔ̀n án ká fàngako yɛ̀rɛ mà ní án bé dàbali mín sìri - ń ká í ɲìninka - án ná ò sìri.
à kó ò tɛ́ gàsi yé à kó ò tɛ́ báasi yé
ù sɔ̀rɔla kà lában - ń kà í ɲìninka - ù yé ù nɔ̀ngɔnma ù nɔ̀ ná.
ò kɛ́ra tùma mìn ná - kàramɔgɔ - ù sɔ̀rɔla kà lában ù wúlila ù yé Segu mìnɛ kógoseleke ù yé à mìnɛ kógoseleke.
ù sɔ̀rɔla kà lában - kàramɔgɔ - kà sé bàroda fɔ́lɔ mín ná ɛ́ɛ!
dɔ́ yé í kánto kó Boliko dòn wà?
à kó ɔ̀nhɔn né dòn.
ɛ́ɛ! à kó ń kɔ̀rɔ à kó é nàna wà?
page 318 à kó ɔ̀nhɔn né nàna.
à kó án dùn wélekun yé jùmɛn yé?
ɛ́ɛ!
à kó wà ń fà fára ń ná kóyi!
ń tɛ́ ń nàkun dɔ́n ń tɛ́ mɔ̀gɔ nàkun dɔ́n.
áw bɛ́ɛ yé Da dɔ́n
kàbini Monson má sàya à tɛ́ màlo mɔ̀gɔ mà.
Monson sàlen à yé sɔ̀n kà à fɔ́ - kàramɔgɔ - kó à bé sìgi fànga ná ɛ́ɛ!
à kó ń kɔ̀rɔ ò tɛ́ bɔ́ ù dá.
ánw cɛ̀ kɔ̀rɔba dàma mìnnen cɛ́ lá síni bùlon wólonwula kɔ́nɔ?
Da ká à fɔ́ kó à bé sìgi fànga ná à bìnaakɛw bé yèn nìn nɔ̀ à kɔ̀rɔw bé yèn òlu má fàngakokuma fɔ́
Da ká à fɔ́ síni kó ɛ̀ bé sìgi fànga ná?
à ná kɛ́ kómi síni kómi ŋála tɛ́kà à dìla ó!
à yé jèlikɛ kɔ́ri ncɛ́ncɛnin - kábako fà dúnunya ń ká í ɲìninka -
à kó án ká yàn bìla nìnw tɛ́ sɔ̀n án ná síni ó!
à sɔ̀rɔla kà lában ní kà í tó ò lá à yé bàroda wɛ́rɛ sɛ́gɛrɛ
à yé í dɛ̀mɛdɛme kómi í ná à fɔ́ fúru júgu fúru tɛ́ sà à kùnkankɔrɔfɔ tɛ́ bán
ɲɛ́ kólon kòliji ká cá
à kɛ́ ála yé í ká ń kànupage 320
ní ò kànu bɔ́ra lábanko tɛ́ à lá
kɛ́ mɔ̀gɔ fɛ̀ mɔ̀gɔ mín kó à bé í fɛ̀
ɲàmakala - ń ká í ɲìninka - sáni í ká í jàtigi kànu jàtigi dè ká kɛ́ í fɛ̀.
ní í jàtigi má kɛ́ í fɛ̀ í ká kànu yé fú yé.
bári à tɛ́ í nàfa í bònyɛ tɛ́ à yɔ́rɔ - ń ká í ɲìninka - à tɛ́ í hámi.
à kó nìn tɛ́ gàsi yé nìn tɛ́ báasi yé
à sègira kà lában ù tágara bàroda wɛ́rɛ mín ná ù yé à sɔ̀rɔ - bìsimila ràhamani ràhimi - yèn ká júgu tásuma yé.
bámanan kɔ̀ni békà à fɔ́ tán ná dí ń mà Ɲeba ó kóro ɲɛ́ kélen dòn ò dí ń mà né ká ń mìn.
ɛ́ máanu!
sàya dón bé nà bálo dón tɛ́ kélen yé
báliku mána nìn bìla í hákili kɔ́nɔ kà bán - ń ká í ɲìninka - ò tùma ná mɔ̀gɔya ɲɛ̀na.
nkà ní é dè yé í míiri kó í bé nà màlodon mín ná kó ò yé sàya dón yé í tɛ́ màlo - kàramago fáaramasi dúnan - sàya tɛ́ bɔ́ à kɛ́ra cíya júgu fìla yé.
page 322 sàya mána sé dàma í sín sàya dálan mà í ká í dá ò kàn.
ní màlomafɛn nàna - kàramɔgɔ - cógo mín bé sé kà í bàli màlomafɛn mà - kàramɔgɔ - í bé ò dɔ́n
ɔ̀ nìn yé kámalenkɔrɔya díya dè yé.
ò dè kɔ́sɔn án ɲàmakalaw kó sá ní cɛ̀ sèn kárila à bé túgun
ní í bólo kárila à bé túgun
ò tùma ná nkà ní mɔ̀gɔ gálabu kárila kà bán báliku gálabu dè yé í ká fɛ́n bɛ́ɛ yé.
ní ò kɔ̀ni tínyɛna í lá kà bán - kàramɔgɔ fáaramasi dúnan ń ká í ɲìninka - à kó nɔ̀gɔyara.
í ká à dɔ́n ù yé Segu lámini bɛ́ɛ lájɛrɛlen tágama sá ní kà à bán ù má mɔ̀gɔ sí kélen yé Segu mín kó síni kó Da ká sìgi fànga ná Segu yàn kó ò ká dí án yé.
bɛ́ɛ kó à tɛ́ sé bɔ́ à dá
kó ní à bɔ́ra à dá kó à ná kɛ́ kómi ŋála yɛ̀rɛ tɛ́kà à dìla yɛ̀rɛ féwu!
cákuru ní cáse Seri ní Lasa.
ɛ́ɛ!
mɔ̀gɔw á yé jɔ̀ án ká sábali kóyi!
díɲɛ tùma dɔ́w tɛ̀mɛnna.
ánw bé ála sɛ̀bɛkɔrɔ tànu bì kósɛbɛ!
page 324 bári - ń ká í ɲìninka - ánw yé sàya sídɔ́n kà à fɔ́ dè kó fɛ́n bé sàya kɔ́fɛ̀
fɛ́nw tɛ̀mɛnna kúnuko òlu dè kó ní í ní bɔ́ra í lá kà bán kó à bánna kó fóyi tɛ́ kɔ́fɛ̀ túgun.
ɔ̀ ò lá sá - kàramɔgɔ fáaramasi dúnan - mín yé án yɛ̀rɛw kɛ́ sá kó ánw tɛ́ sé kà báara kɛ́ mín yé án yɛ̀rɛw kɛ́ sá kó ánw tɛ́ sé kà cɛ̀farinya kɛ́
ɔ̀ ò yɔ́rɔ kélen mín bé án dùsukun kɔ́nɔ ò dón bárisigi ní háli sìlamakɛ yé í jɔ̀ kà bán ní í kó asha hadun ala lahila lawu asha hadun ana mahamadur surululayi ò tùma ná í kɛ́ra - ń ká í ɲìninka - ála ká jɔ̀n yé
í kɛ́ra kíra ká jɔ̀n yé.
ní í yé mɔ̀gɔ fàga sá - ń ká í ɲìninka - ála nàna kà nà à jìra í lá kó jàhanamɛ kànuna ní í yé.
ò tùma ná - ń ká í ɲìninka - ní í yé kó wɛ́rɛ kɛ́ ò kɔ́fɛ̀ ò sí tɛ́ bɛ̀n án ná.
ɔ̀ ò tùma ná - ń ká í ɲìninka - ò dè yé bà kélen ní kɛ̀mɛ dúuru kɛ́ bìpage 326 ní í nàna kà nà à yé sá kó í yé ò fìla kélen ó kélen kɛ́ í bé tága kɛ́ - ń ká í ɲìninka - káfiri sù yé.
ò kɔ́sɔn kámalen kɔ̀rɔ bà kélen ní kɛ̀mɛ dúuru bé bì kó bà kélen bé kɛ́ í lá í bé ò kùnun kà í sìgi.
ò kɛ́ra tùma mín ná - kàramɔgɔ ń ká í ɲìninka - à kó Dantɛ
à kó cɛ̀ ó án ká tága án dá Seguka sí tɛ́ sɔ̀n án ná
ù tágara kà tága ù dá tùma mín ná - kàramɔgɔ ń ká í ɲìninka - kó ní kó yé báliku sɔ̀rɔ kána sín kà káraba sóo!
tága í dá fɔ́lɔ í ká sùnɔgɔ ní í sùnɔgɔra í bé í hákili sìgi í kàn.
hákilila mána sìgi í kàn ní ò yé fɛ́n mín dí í mà í bé sɔ̀rɔ kà lában kà báara kɛ́ ní ò tágabolo yé
ní ò tɛ́ báliku mɔ́nɛtɔ ní í kó í bé ò mɔ́nɛ bɔ́ ò yɔ́rɔ kélen mɔ́nɛ wɛ́rɛ bé sègin kà lában kà dòn í lá.
ù tágara ù dá kà sùnɔgɔ tùma mín ná í ká à dɔ́n dùgu yé í bàn jɛ́ mà.
ní í yé à mɛ́n kó à yé jɔ̀ án ká syɛ̀ fɔ́lɔ kàsi kɔ̀nɔ wálima syɛ̀ kán ɲɛ́ fìlanan ò yé mɔ̀gɔ màgo ɲɛ̀nen dè kó yé
dùgu tɛ́ jɛ́ ɲɛ́nibagatɔ ɲìnɛ mà ó.
cɛ̀ba kɔ̀rɔ sìgilen bé à ní à dùsukun kɛ̀lɛlen bé - kàramɔgɔ -page 328 dálan lá - ń ká í ɲìninka -
dálan yɛ̀rɛ bànna à ká dá jáati!
syɛ̀ fɔ́lɔ kó màgo bé jɔ́ni ná? à tágara kà tága dòn - ń ká í ɲìninka - à fà ká cɛ̀bon kɔ́nɔ.
à yé fà ká cɛ̀minɛnw tà ní kà ù kɛ́ à kàn.
à yé mìnɛn jùmɛn àni mìnɛn jùmɛn kɛ́ à kàn?
fà kɛ́len bé kà kùlusi tìgɛ ò dón - kàramɔgɔ fáaramasi dúnan - kùlusi sèn kélen ò bé álekabakuru lá fó yàn. kùlusi sèn kélen dálen bé - ń ká í ɲìninka - bòbara tílancɛ lá án kó kɛ̀nɛtintin kàn.
kùlusi sèn kélen dálen bé yèn nɔ̀.
ò tùma ná à kɛ́len bé kà nɔ̀ngɔnya fìla kɛ́ - ń ká í ɲìninka - bàmada yé. kà ò dòn à kùn ná ò tɔ̀ bé à bòkolo kàn. sɛ́bɛndenw dálen bé ò kɔ́ kàn
bámanankɛ sɔ̀rɔla kà lában ò lá à yé nsìrasɛmɛ tà ò lá, ní kà ò dá à kán fɛ̀
nsìrasɛme dálen à kán fɛ̀ à nàna wòloba tà ní kà ò dá bùlon wólonwula kɔ́nɔ.
yépege cɛ̀ sìlamɛyakɛmɛ fìla bé - ń ká í ɲìninka - dìngɛ jùkɔrɔ dìngɛ sènnen bé kà ò dìla ní kà òlu bìla yèn wòlo dálen bé òlu dá lá.
ò tùma ná à sɔ̀rɔla kà lában kà nà kà nà í cóoko
à yé kòlon tán síramugu sàn ò ná ní kà ò dòn à nún kɔ́rɔ. à ɲɔ́nkan góyara.
page 330 à kó Dantɛ
à kó tága sá kó né kó Segu lámini dùgutigi ní à gàtigi kó ù ká ɲɔ́gɔn sɔ̀rɔ bùlon wólonwula kɔ́nɔ.
Kaba-ka-jugu ní à ká jɛ̀denw kó ù ká ɲɔ́gɔn sɔ̀rɔ ń ná sá
kó ń bé à fɛ̀ fɛ́n mín bé ń fɛ̀ kó ń bé à fɔ́ - ń ká í ɲìninka - mɔ̀gɔw yé.
à kó ò tùma ná - kàramɔgɔ fáaramasi dúnan ń ká í ɲìninka jèlikuntigi ká à sɔ̀rɔ kà lában kà wúli ò lá. ní ò yé - ń ká í ɲìninka - jèli Tiɲɛtigiba Dantɛ yé.
à yé í jɔ̀ ò lá à kó né fà ní ń báw
à kó wà báasi tɛ́.
jítigi ní mɔ̀gɔtigi dè bé áw wéle
né ká wéle tɛ́.
kɛ̀lɛtigi ní fɛ́lɛtigi dè bé áw wéle
né ká wéle tɛ́.
múgutigi ní nɛ̀gɛtigi dè bé áw wéle
né ká wéle tɛ́.
ní ò yé Monson dén Da yé.
à kó à màgo bé áw lá - ń ká í ɲìninka - bùlon wólonwula kɔ́nɔ
kó á ká ɲɔ́gɔn sɔ̀rɔ yèn.
Kaba-ka-jugu àni Kanubaga-ɲuman Bi-ka-gɛlɛn-n-ma ní Sini-ye-to-ala-ma bùlon kɔ́nɔ Mɔgɔ-ɲumannin-fin àni Mɔgɔ-ɲumannin-jɛpage 332 Faamɛ-kɔrɔba ní Faamɛnin-ncinin Ɲuman-ka-ɲi-ɲuman-tile-tɛ Tugu-mɔgɔ-la-a-be-mɔgɔ-tɔɔrɔ Ka-i-bila-i-yɛrɛ-ma-Segu-o-mago-tɛ-dila Sidɔlɔki Yamusa bìnaa Balakɛ kó áw ká ɲɔ́gɔn sɔ̀rɔ bùlon kùn ní bùlon dá.
kó án fà ní ń báw kó áw ká dòn.
ɛ̀ nìn kɛ́ra tùma mín ná - kàramɔgɔ ń ká í ɲìninka - òlu sɔ̀rɔla kà lában ní kà ɲɔ́gɔn dɛ̀mɛdɛmɛ ù yé bùlon wólonwula kɔ́nɔ mìnɛ kà à fá.
bámanankɛ yɛ̀rɛ sìgilen bé - ń ká í ɲìninka - à ɲɛ́ kɛ́len bé í ná à fɔ́ nkɔ́ncɔrɔ ɲɛ́ kúngo kɔ́nɔ.
ní ánw kó nkɔ́ncɔrɔ ò yé kɔ̀nɔnin dè yé à sìi bé à kàn kómi í ná à fɔ́ bámananw kɛ́len kà fìni dòn àyiwa nsóro lá. ò ɲɛ́ bé bìlenya cógo mín kà à kùnkolo fìnya
ánw kó ò mà kó nkɔ́ncɔrɔ. à ɲɛ́ ká bìlen.
ò tùma ná bámanankɛ sìgilen sá à mìnnen ní - ń ká í ɲìninka - dùsukun kàmaninen.
fɛ́n mín bénà fɔ́ ní à yé ò dɔ́n kà sì sú lá àni wále mín bénà kɛ́ sɔ̀gɔma nìn ná à fɛ̀ à bé à fɛ̀ sá - ń ká í ɲìninka - à ní à dùsukun bɛ́ɛ ká bɔ́ kíri lá.
bámanankɛ sìgilen tóra ò lá bùlon wólonwula kɔ́nɔ - kábako fà dúnunya ń ká í ɲìninka - à sɔ̀rɔla kà lában ní kà mɔ̀gɔw bìsimila.
à kó jèli Dantɛ
à kó àyiwa né ká wéle tɛ́ wéle júguman yé
í bé à jìra - ń ká í ɲìninka - né dɔ́gɔw lá í bé à jìra ń kɔ̀rɔw lá í bé à jìra Segu lámini dùgutigi ní à kàfotigi lá í bé à jìra ù bɛ́ɛ lájɛrɛlen lá kó né Da yé ù wéle sɔ̀gɔma nìn ná kó ń wéle nìn tɛ́ báasi yé.
àyiwa ń kó ò tùma ná né mɔ̀kɛ dè yé Ngolo yé.
kó Ngolo dén dè yé Monson yé.
kó Monson - ń ká í ɲìninka - ò dè yé Da wólo ní kà Cɛfɔlɔ bánge.
ò Cɛfɔlɔ - kàramɔgɔ fáaramasi dúnan - kó òlu bɛ́ɛ lájɛrɛlen bé yàn.
kó ò tùma ná - ń ká í ɲìninka - í ká tága jɛ̀ya à kàn nà fà à yé mìnɛnw bìla
mìnɛnw bìlalen kɔ́ sá - ń ká í ɲìninka - mɔ̀gɔ jùmɛn ká kán kà mìnɛnw tà?
mɔ̀gɔ wɛ́rɛ tɛ́ mìnɛn tà
né yɛ̀rɛ Da dè bé nà mìnɛnw tà nkà ń bé nà mìnɛnw tà kó ò yé jàtigɛ kúma yé.
ù yɛ̀rɛw ɲɛ́ bé ń sìgilen lá - ń ká í ɲìninka - mìsi jɛ́ wòlo kàn kú jɛ́ bé ń bólo nsìrasɛmɛ dálen fílɛ yépege cɛ̀ sìlamɛyakɛme fìla - ń ká í ɲìninka - ò fìlɛ dìngɛ kɔ́nɔ.
page 336 ò tùma ná ń bé fànga ná cógo mín ná ù yɛ̀rɛw ɲɛ́ bé ń ná kòlon tán síramugu mùnnen bé ń nún kɔ́rɔ kó ù túlo bé ń ɲɔ́nkan lá. kó ní né ɲɔ́nkan ká dí ní à ká gó kó ù yé ò dɔ́n
mín mána kɛ́ ù fɛ̀ kó ù ká ń jáabi
kó né tɛ́ jèli yé kó ń bé ù déli.
hɔ́rɔnkɛ dálakuma mán kán kà tɛ̀mɛn dáɲɛ sàba kàn kó ní í tɛ̀mɛnna ò kàn kà bán kó í kɛ́ra ɲàmakala yé.
kó né tɛ́ fóyi ɲíni ù fɛ̀ - ń ká í ɲìninka -
ù ká à fɔ́ ń sɔ̀nna kélen ń má sɔ̀n.
ò dón ní bì tɛ́ kélen yé - kàramɔgɔ - ò yé à sɔ̀rɔ cɛ̀ kùnba cáman tùn bé ánw fɛ̀ Segu yàn.
à dón tìlema - kàramɔgɔ ń ká í ɲìninka - Kuku Nsumana tùn bé Kuku.
ò yé móridenkamalen yé.
móriw bé tó kà à fɔ́ ò mà sɔ̀n kó sakilalu ma jununu walahu kan na ɛ ni ma sabiyu sabiya kiraba garibu den kira àni kó ɲɛ́nabɔ cɛ́kala kùru kélen ní kɔ́rɔfɔ cáman.
àlikuranɛ sí màninkɛmɛ - kàramɔgɔ àlhamdulilay - à híjibu màninkɛmɛ kà à bɛ́ɛ lájɛrɛlen kàlanpage 338 kà à dùrusi kà à dòn í kùnkolo kɔ́nɔ.
kó ò yé nɛ̀nkun gàrasɛgɛ yé
kó à kà à sɔ̀rɔ í yé bìsimilayi kélen dàma dɔ́n kó bárika bé í lá í ní ála bé ɲɔ́gɔn fɛ̀ - ń ká í ɲìninka - kó ní í yé fɛ́n ó fɛ́n fɔ́ ála mà kó à sɔ̀nna ò mà.
Kuku ká Nsumana tùn bé Kuku
Sirablen Karamɔgɔ tùn bé Sirablen
Tomakɔrɔ Sokɛ tùn bé Tomakɔrɔ
Nkilinti Nkɔlɔntɔ tùn bé Jɔnkolonin
Kɔda ní Jɛnɛba dén Jan Kɔnɛ dén - sidikifi sama wati - Kɛlɛkɛ ní Maankɔrɔ dén tùn bé Bakari Jan ná.
òlu bɛ́ɛ lájɛrɛlen dè yé dɔ́ dè kɛ́ - ń ká í ɲìninka - kà sɔ̀rɔ kà lában ní kà tága ɲɛ́kun ná òlu bɛ́ɛ yé dɔ́ kɛ́ ánw fɛ̀ Segu yàn.
ɔ̀ ní mɔ̀gɔ mín kó sá - kàramɔgɔ fáaramasi dúnan - kó í bé díɲɛ détayi ɲíni án bé tága à tà - kàramɔgɔ fáaramasi dúnan - kàbini Maka kà tága à bìla - ń ká í ɲìninka - Walata.
ò lá sá - kàramɔgɔ ń ká í ɲìninka - nkà án yé fɛ́n mínw dɔ́n Da kó yɛ̀rɛ kìbaru lá sá án bé à fɛ̀ dè ní kà òlu láse án ká Mali cɛ̀ kùnba nìnw mà - kàramɔgɔ - ù ká sé kà ò mɛ́n ù túlo kɔ́nɔ kà à dɔ́n dè kó sánji bé nà yɔ́rɔ ó yɔ́rɔ kó ndánso bé kùru sàma.
page 340 ò dón - kàramɔgɔ fáaramasi dúnan - ń ká í ɲìninka - Segu kɔ́nɔ Sirakɔrɔ fìlew tùn bé Segu yàn.
géleburu mùgan ní tán tùn bé yàn àni búru júgu mùgan ní tán
òlu dè tùn bé fyɛ́ - kàramɔgɔ - kómi í ná à fɔ́ klɛ́rɔn bé kɛ́ kà kɛ̀lɛdenw bìlasira cógo mín ná.
géleburu mùgan ní tán búru júgu mùgan ní tán Sirakɔrɔ fìlew àni dɔ̀nkan.
à dón Ngoyi Tɔnmasa bé Ngoyi Tɔnmasala
Ngoyi Tɔnmasa dè yé mɔ̀gɔninfin jɔ̀ Ngoyi Tɔnmasala, kà tága mɔ̀gɔninfin bìla - ń ká í ɲìninka - ntómi jàn jùkɔrɔ Nɛrɛkɔrɔ
ntómi jùkɔrɔ Nɛrɛkɔrɔ dɔ́w bé tó kà bɔ̀gɔ jàlan sèn
dɔ́w bé kɛ́ kà jí dá à kàn
dɔ́w bé kɛ́ kà à fóroki ní ù sèn yé
dɔ́w bé kɛ́ kà bɔ̀gɔden kùnmɔn.
mɔ̀gɔninfin jɔ̀len bé ánran dè yé
ń kɔ̀rɔ nìn mìnɛ í ká à dí ń kɔ̀rɔ mà yèn
ń kɔ̀rɔ nìn mìnɛ í ká à dí ń kɔ̀rɔ mà yèn kà bɔ́ ní bɔ̀gɔ yé Nɛrɛkɔrɔ kà tága só jɔ̀ Ngoyi Tɔnmasala.
ntòri tùn bé kàsi sànyɛlɛma ó sànyɛlɛma kà bɛ̀n jɔ̀nminɛ tìle tán mà
ntòrikasituma tùn mána sé ní à yé à sɔ̀rɔ í mùso bé dálan lápage 342 ní í má à kúnun dùgu màna jɛ́ - ń ká í ɲìninka - bámanan tùn bé í wéle bùlonda lá kà jí dúman sìgi í dá lá kó háli ní kɛ̀lɛmugu jɔ̀ra kó é bé tága kà í mùso tó yèn.
kábako fà dúnunya - à kána ɲɔ́gɔn tɔ́ɔrɔ díɲɛ ków ù bé ɲíni kà dɔ́gɔman kɛ́ra sá ó.
ní mɔ̀gɔ mín yé à lájɛ - kàramɔgɔ fáaramasi dúnan - kà à tà ò wágati lá kà nà sé bì mà - ń ká í ɲìninka - dɔ́ɔnin kɛ́ra.
jítigi ní mɔ̀gɔtigi sìgilen sɔ̀rɔla kà lában kà à fɔ́ Dantɛ mà à kó Dantɛ à kó náamu.
à kó à fɔ́ - ń ká í ɲìninka - cɛ̀ kɔ̀rɔbaw yé kó né kó ù ká ń jáabi dɛ́!
kán ɲɛ́ sàba - kàramɔgɔ ń ká í ɲìninka - ò dáfara.
à kó ń tɛ́ fɛ́n dá nìn kàn.
à kó ò tùma ná - ń ká í ɲìninka - Dantɛ ní ù má sɔ̀n kà kúma é yɛ̀rɛ ká fɛ́n dòn ù dá sá ù ká à fɔ́ án yé án ká ò mɛ́n.
ɛ̀ Dantɛ kó né dùn bé mùn fɔ́ ù yé? jítigi ní mɔ̀gɔtigi dén
ò kó wà - ń ká í ɲìninka - Segu hɔ́rɔn àni - ń ká í ɲìninka - Segu ɲàgamala
né ká kúma tɛ́ kóyi!
jítigi ní mɔ̀gɔtigi dén ká kúma dòn
kɛ̀lɛtigi ní fɛ́lɛtigi dén ká kúma dòn
múgutigi ní nɛ̀gɛtigi dén ká kúma dòn.
page 344 bámanan mìsikantigɛsɔnjigin dìngɛ tɛ́ sèn kɔ́ kùru à bé nímasaw tɔ́ɔrɔ.
à kó né ká fɛ́n dè dòn áw dá.
á yɛ̀rɛw bɛ́ɛ dá kó - kàramɔgɔ - á bé Da fɛ̀
ù má kúma.
à kó áw yɛ̀rɛ dè kó á bé Da fɛ̀
ù má kúma kán ɲɛ́ fìla.
à sàbanan à kó áw yɛ̀rɛ dè kó kà à fɔ́ áw tɛ́ Da fɛ̀.
ɛ́ɛ! òlu kó jèlikɛ wála!
à mána kɛ́ í yé án kɔ́nɔna sú ní í nɛ̀nko yé sá dɛ́rɛ!
Da ɲɔ́gɔnná dénntannin ká wólo án ɲɛ́ná yàn?
Cɛfɔlɔ wólola - ń ká í ɲìninka - ò má kɛ́ kɔ̀rɔ yé ò yé tìɲɛ yé.
ɛ̀ mín wólola - kàramɔgɔ - à bìnaakɛw bé yàn.
kà à mìnɛ - kàramɔgɔ ń ká í ɲìninka - Baabugu Nciw lá òlu bɛ́ɛ lájɛrɛlen bé yàn. òlu bɛ́ɛ lájɛrɛlen yé àle ɲɛ́mɔgɔ yé.
ò tùma ná òlu sí má à fɔ́ kó ù bé sìgi fànga ná
é ká sègin kà lában kà nà í sìgi ánw cɛ́ lá kó é bé sìgi fànga ná ɛ́ máanu!
sàtumadimi dòn dɛ́rɛ!
page 346 à fɔ́ à yé kó ánw kó án tɛ́ à fɛ̀.
cɛ̀ba kɔ̀rɔ sìgilen tóra - ń ká í ɲìninka - fó à síi dén kélen kélen bɛ́ɛ lájɛrɛlen bé cɔ̀rin ɲɔ́gɔn ná - ń ká í ɲìninka - dɔ̀lɔki jùkɔrɔ sá.
Da sìgilen sɔ̀rɔla kà lában kà tó ò lá mìsi jɛ́ wòlo kàn.
à yé í tɛ́gɛ fìla córon à kùncɛ lá tùma mín ná
à kúlela déwu kán ɲɛ́ sàba ɛ́ɛ!
à kó máanu!
à kó jàa kó fà sàya yé mɔ́nɛ yé. ɛ́ɛ!
jèlikɛ kó à kó mùn kɛ́ra? Kaba-ka-juguw yé ù kánto kó mùn kɛ́ra?
ɛ́ɛ! à kó máanu!
à kó né ká sé kà ń fà ní ń báw wéle Segu yàn kó né bé sìgi - ń ká í ɲìninka - Monson bánnen nɔ̀ ná Monson dén yé né yé ɲàmɔgɔden tɛ́ ń yé.
ò tùma ná kà tága kɛ́ bámanan kà í sìgi kó ù tɛ́ sɔ̀n né ná.
ɛ̀ Kaba-ka-jugu à kó ò tùma ná kó mákɛden é dùn kó án ká mùn kɛ́?
ɛ́!
à kó né bé à fɔ́ á ká mùn kɛ́?
án fárala kán jùmɛn mà?
àyiwa bùlon kùn ní bùlon dá à yé ɲɔ́gɔn kùnbɛn ń ná sá.
ò yé à sɔ̀rɔ kɔ̀ni jéleninkalatigiw fó òlu bé sònsoro ɲɔ́gɔn kɔ́ kàn, fó kà ɲɔ́gɔn kɔ́rɔta
ń kɔ̀rɔ nìn mìnɛ ń yé nìn tɛ́ né dàn ó.
nìn kɔ̀ni ní à fɔ́ra kɔ̀ni kó án ká sé ù mà nìn tɛ́ né dàn.
ɛ́ɛ! ń kɔ̀rɔ wála! né dùn ɲɛ́ nɔ̀ tùn bé ò lá ɛ́!
né ɲɛ́ nɔ̀ tùn bé ò lá ɛ́! né ɲɛ́ nɔ̀ bé ò lá ò tó yèn kóyi!
page 348 ò kánnadɔlɔki ká ɲì né yɛ̀rɛ kánnadɔlɔki dɔ́gɔyalen dòn.
ní né yé nìn fàga bɛ́ɛ ń bé à kánnadɔlɔki bɔ́ à kán ná kà à dòn ń kán ná né bé tága ní ò yé.
cákuru ní cáse fóroko fìla àni npálan kólon jɛ̀ko ɲùman àni fárako júgu.
í ká à dɔ́n ò kɛ́ra tùma mín ná ɛ́ɛ!
nìn yɔ́rɔ nìn ká dí ò yé sá!
cákuru ní cáse - ń ká í ɲìninka - Kaba-ka-jugu ní Kanubaga-ɲuman àni Bi-ka-gɛlɛn-n-ma Sini-ye-to-ala-ma cɛ̀ ó!
ù fólongotora bámanan kàn sá.
à mána mín cɛ̀ à ká dɔ̀lɔkikan mà ò ɲɛ́ córonnen bé ù bólo kómi í ná à fɔ́ fága gòni dálen bé ntòri kùn.
ù bé jéleninkala sìgi ò kùn cɛ́ma kwá!
ní ù yé à sìgi ò kùn cɛ́ma ò kùnkolofilen bé dáyɛlɛ kà bɔ́ ɲɔ́gɔn ná. ò tɔ̀ kùrun dɔ́ bé í bìnimini í kó Manden ŋàna sárakamisi.
ù bé kùlusi bɔ́ kà à bɔ́ ò jù lá kà dɔ̀lɔki bɔ́ kà à bɔ́ à kán ná bànfulanin bɔ́ kà à bɔ́ ù kùn ná kà sàbara jàlan kélen bɔ́ kà à bɔ́ ò lá kà ò dòn ù kàman kɔ̀rɔ ɛ́ɛ!
ń kɔ̀rɔ né ká dón díyara.
ò mána kɛ́ dɔ́ wɛ́rɛ kán cɛ̀len bé dɔ́ wɛ́rɛ bólopage 350
ù ɲɛ́w wúsulen bé ù bólo bùlon kɔ́nɔ.
ɛ́ɛ!
ń kɔ̀rɔ nìn kó nìn ná kɛ́ kó yé bì kóyi!
ɔ̀nhɔn kó à dábɔra nìn dè káma
ù mána à fɔ́ kó ù bé jéleninkala sìgi ò kùn cɛ́ma kwá!
jéleninkala mána sìgi ò kùn cɛ́ma tùma mín ná í bé nà ò yé ò nímakarantɔ bé í kánto ɛ́ɛ!
ála né sàra kóyi!
né ká mɔ̀gɔya tíɲɛna ń sɔ̀n cìra ń kɔ́mɔkili cìra ń kɔ́nɔ.
né tá tíɲɛna.
ò yé à sɔ̀rɔ ù yé kùlusi tán kà à bɔ́ ò jù lá sáni kà ò ní mìnɛ kà dɔ̀lɔki tán kà à bɔ́ à kán fɛ̀ kà lában kà bànfula bɔ́ à kùn ná kà sàbara kélen bɔ́ ní kà à bɔ́ yèn nɔ̀ ò bé ò dòn à kàman kɔ́rɔ.
dɔ́ wɛ́rɛ kán cɛ̀len bé ù bólo.
bùlon kɔ́nɔna kɔ̀ni dùurulen bé.
jítigi ní mɔ̀gɔtigi yɛ̀rɛ sìgilen bé - kàramɔgɔ fáaramasi dúnan - ń ká í ɲìninka - à bé tó kà ɲɔ́n sɔ̀n ní kà dàn à tílancɛ lá.
ɛ́ɛ!
à kó máanu!
à kó nìn yé kó dúman yé
bɔ́nɛ dábɔra sá.
ò kɛ́ra tùma mín ná - kàramɔgɔ - jàa kó ó kó ní í yé à sɔ̀rɔ à bé nà ɲɛ̀ dá fìɲɛman dɔ́ bé nà à ɲɛ̀
kó ó kó ní à bé nà tíɲɛ jàa dá fìɲɛman dɔ́ bé à tíɲɛ.
cɛ̀ ó ù nàna kà nà sé - ń ká í ɲìninka -page 352 àyiwa mùsokobatigi dɔ́ mà.
ɛ́ɛ!
ála à kó á yé á jɔ̀ kóyi!
fɛ́n mín bé án dá ń ká ò fɔ́ áw yé.
cɛ̀ ó ɛ̀hɛ!
nìn tɛ́ sé kà kɛ́ nìn kɛ́cogo nìn ná kóyi!
cɛ̀ ó àyiwa sá kà án bɛ́ɛ kɛ́ sù yé dón kélen.
áw má án tá fɔ́len fàamu dè
Dantɛ à fɔ́ ù yé kó ánw kó án bé Da fɛ̀ kó à ká sìgi fànga ná.
kàbini à fà tìle kó à má fóyi kɛ́ mɔ̀gɔ lá.
à fɔ́ra mínw yé - ń ká í ɲìninka - ù yé à kɛ́ ní kálabaganciya yé ní yɛ̀rɛjira dè yé
yɛ̀rɛjira bé mɔ̀gɔ ní fànga cɛ́ wà?
kó ánw kó án bé à fɛ̀ à ká sìgi à fà sìgiyɔrɔ lá mɔ̀gɔ tɛ́ à ní fànga cɛ́ ó!
ɛ́ɛ!
ù kó wà ɲɔ̀si fálenna túgun kóyi!
ù kó à bé nà kɛ́ cógo dì?
à kó cógo jùmɛn bɔ́ra?
à kó wà bùlon kùn ní bùlon dá á yé á jɔ̀ sá
ɲɔ̀si fálenna túgun
án ká kúma lámɛn kókúra dá wɛ́rɛ lá.
ò tùma ná - ń ká í ɲìninka - Kaba-ka-jugu fɛ̀rɛnɛla fó dɔ́w bé tó kà ù bólo cín kà à fɛ́rɛfɛrɛpage 354 ɛ́ ála!
ń kɔ̀rɔ nìn kɛ́ra lámɔnɛ yé dɛ!
nìn kɔ̀ni dábila má díya ń yé féwu!
ní mɔ̀gɔ bán tùn tɛ́ ó
ò yé à sɔ̀rɔ tɔ̀w sìgilen bé kɔ́fɛ̀ kà jáabi kɔ̀nɔ sá
kó án múrutilen dòn án tɛ́ sɔ̀n.
Dantɛ sɔ̀rɔla kà lában kà wúli kà í jɔ̀ ò lá
à kó jítigi ní mɔ̀gɔtigi
kɛ̀lɛtigi ní fɛ́lɛtigi
múgutigi ní nɛ̀gɛtigi
bámanan mìsikantigɛsɔnjigin à kó í yé bámanan ká kúma mɛ́n wà?
à kó ń yé à mɛ́n
í yé bámanan ká kúma mɛ́n wà?
à kó ń yé à mɛ́n
ɔ̀nhɔn à kó Dantɛ à kó nìn kó yé à yɛ̀rɛ nɔ̀gɔya sá kóyi!
à kó mín kɔ̀ni kɛ́ra sá né yɛ̀rɛ tùn bé fɛ́n mín kɔ̀ni ɲíni
Makungoba ní Nangoloko ní Kɔntara ní Binyɛ-jugu fɛ̀ ò kɛ́len fílɛ né yé kóyi!
TITI
1
Foliw
1 Ne Pɔli, Ala ka maganna, Yezu Krista ye ne ci ka Ala ka latɔmɔnenw lase dannaya ani tiyɛn dɔnni ma, tiyɛn min dɛnnen bɛ alalandiya la, 2 janko u jigi ka da balo banbali sɔrɔli kan, min layidu tara Ala fɛ kabini diyɛn ma da, wa Ala tɛ nkalon tigɛ.
3 Waati latigɛlen na, Ala ye a ka kuma da kɛnɛ kan weleweledali dɔ fɛ, an Kisibaga Ala ye min ci kalifa ne ma. 4 Ne bɛ nin sɛbɛn ci e Titi ma, e min ye ne den sɛbɛ ye dannaya kɔnɔ an jɛ ye min ye. Mandiya ni hɛra ka kɛ i ye, ka bɔ Fa Ala yɔrɔ ani an Matigi Yezu Krista yɔrɔ.
Kɛrɛti jamana Jamasenu ɲɛnabɔli
5 Ni ne ye i to Kɛrɛti gun kan, o kun ye i ka se ka kow bɛɛ ɲɛnabɔ ka u ban, ani ka mɔgɔkɔrɔ dɔw sigi duguw bɛɛ kelen-kelen kunna, iko ne ye a ɲɛjira i la cogo min.
6 Olu kelen-kelen ka kan ka kɛ mɔgɔ jalakintan ye, musokelentigi, dentigi, min denw ye dannatigi jalakintanw ye u balocogo la ani mɔgɔ kololenw ye.
7 Bawo, a ka kan Jamasenu ɲɛmɔgɔ ka kɛ mɔgɔ jalakintan ye, ka a masɔrɔ ale de ye Ala ka koɲɛnabɔla ye. A man kan ka kɛ mɔgɔ yaadalen ye, wali dusumango, wali dɔlɔminnaba, wali dusuba, wali nataba siritigɛlen ye. 8 A ka kan ka mɔgɔw bɛɛ ladon a ka so kɔnɔ, ani ka kɛ koɲuman kanubaga ye, mɔgɔ hakilima, mɔgɔ laadiri, mɔgɔ senu, ani mɔgɔ min selen bɛ a yɛrɛ la. 9 A nɔrɔlen ka kan ka to tiyɛn kuma na min ni kalan sɛbɛ ka kan.
O cogo la, a na se ka mɔgɔw waaju ni kalan sɛbɛ ye, ani ka sɔsɔlikɛlaw labin.
Waajulikɛla kunntanw
10 Bawo mɔgɔ caman bɛ yen minnu ye banbaganciw ye, kumalankolonfɔlaw ani mɔgɔ lafililaw ye, janko nɛgɛkɔrɔsigilenw cɛ la.
11 Olu ka kan ka bali kuma na.
U bɛ du dɔw mumɛ ɲagami : U bɛ mɔgɔw kalan fɛn na min man kan, sɔrɔ lebuma kosɔn.
12 U dɔ la kelen, min ye u yɛrɛw ka kira ye, o ye a fɔ, ko : « Kɛrɛti gunkanmɔgɔw ye sanga ni waati bɛɛ nkalontigɛlaw ye, warajugubaw, salabagatɔ nugumabaw.»
13 Tiyɛn bɛ o kuma na.
O de kosɔn, i ka u kɔrɔfɔ ni farinya ye, walasa u ka dannaya ka kɛ dannaya jɔnjɔn ye. 14 U kana u ta Zifuw ka nsanaw fɛ ani mɔgɔw ka laadaw, mɔgɔ minnu ye u kɔdon tiyɛn la.
15 Fɛn bɛɛ jɛlen bɛ mɔgɔ jɛlen bolo.
Nka, mɔgɔ minnu nɔgɔlen don ani minnu bɛ u ban ka dannaya kɛ, foyi jɛlen tɛ olu bolo, u miiri ni u sɔndɛmɛn nɔgɔlen don.
16 U bɛ a fɔ ko u bɛ Ala dɔn, nka u bɛ u dalacɛ a la u ka kɛwalew fɛ. Ɲuguntɔmɔgɔw don, mɔgɔ murutilenw, minnu tɛ se ka kɛwaleɲuman si kɛ.
2
1 I kɔni i ka mɔgɔw kalan ni sɛbɛya ye.
2 I ka a fɔ cɛkɔrɔbaw ye ko u kana minni kɛ ka a dan tɛmɛn, ko danbe ka kɛ u la, ko u ka kɛ mɔgɔ hakilimaw ye ani ko u banbannen ka to dannaya la, kanuya ani timinandiya la.
3 O cogo kelen na, i ka a fɔ musokɔrɔbaw ye, ko : Balosen min ka senu, u ka o ta, ko u kana sɔnjugu da tɔw la, ko u kana kɛ dɔlɔlandiw ye, ko u ka kɛ laadibagaɲumanw ye.
4 U ka musomisɛnw kalan ka u kɛ cɛlandiw ani denlandiw ye, 5 ka u kɛ hakilimaw ye, yɛrɛlasagonnenw, gatigimuso timinandiw, sabalilenw ani muso kololenw u cɛw ye, walasa Ala ka Kuma kana jaasi.
6 I ka kamalenw laadi fana, u ka kɛ hakilimaw ye ko bɛɛ la. 7 I yɛrɛ kɔni, i ka ɲɛjirali ɲuman kɛ i balocogo ɲuman fɛ, i ka kalan basigili ni a jɛya fɛ, 8 i ka kuma kologɛlɛn fɛ, walasa sɔsɔlikɛla kana lagosiyɔrɔ si sɔrɔ an na ani a ta ka kɛ kunmajigin ye.
9 Jɔnw ka kolo u matigiw ye ni ka u ladiya ko bɛɛ la ; u kana u sɔsɔ, 10 u kana u matigiw bolofɛnw sonya. Sanga ni waati bɛɛ u ka kɛ kantigiw ye; o cogo la, u sabu fɛ an Kisibaga Ala ka kalan na bonya sɔrɔ.
11 Bawo, Ala ka ɲumanya, min bɛ kisili dabali mɔgɔw bɛɛ ye, o dara kɛnɛ kan ; 12 a bɛ an dege ka fara kaafiriya ni natabaya la, ka balo yɛrɛlasagon ani alalandiya la yan diyɛn na. 13 O de ye a to, hɛra min bɛ an ye jigiya la, an ka o makɔnɔ ka fara Yezu Krista nali don dawulama kan; Yezu Krista min ye an ka Ala ni an Kisibaga ye. 14 Ale ye a yɛrɛ ni di an kosɔn, ka an tila ka bɔ hakɛ bɛɛ la ani ka an saniya ka an kɛ a dungɔnajama ye, min dusulen bɛ ɲuman kɛli nɔ fɛ.
15 I ka kan ka mɔgɔw kalan ka u laadi, ka u kɔrɔfɔ ni fanga ye nin cogo de la.
Mɔgɔ si kana jɔn i la.
3
Dannatigiw ka wale kɛtaw
1 I ka u bɛɛ hakili lajigin a la, ko : U ka kan ka kolo kuntigiw ani faamaw ye ; u ka kan ka olu sago kɛ ani ka u kɔnɔnandiya wale ɲumanw bɛɛ kɛli kama. 2 U kana mɔgɔ si neni, u kana kɛ kɛlɛtigɛlaw ye, nka u ka kɛ mɔgɔ nisɔndumanw ye, ka sabaliɲɛ jɔ mɔgɔw bɛɛ kɔrɔ tuma bɛɛ.
3 Bawo, anw fana, an fɔlɔlama, an tun ye hakilintanw ye, mɔgɔ murutilenw, mɔgɔ tununnenw ani mɔgɔ samanenw ye nege ni diya sifayaw bɛɛ nɔ fɛ. An balo bɛɛ tun ye juguya ni ɲɔgɔnkɔniya de ye, an tun ka kan ni haramuli ye ani an tun bɛ ka ɲɔgɔn haramu.
4 Nka, an Kisibaga Ala ye a ka ɲumanya ni a ka mɔgɔlandiya jira an na minkɛ, 5 a ye an kisi. O ma bɔ anw ka waleɲumanw la, nka ale ka hinɛ na; a ye an kisi, an koli fɛ ji la, ji min bɛ mɔgɔ bangin kura ye ani ka a lakuraya Hakili Senu sabu fɛ.
6 O Hakili, Ala ye o lawara an na an Kisibaga Yezu Krista sabu fɛ, 7 walasa an lajɛyalen ale ka mandiya sira fɛ, balo banbali ka kɛ an ciyɛn ye, ka bɛn an ka jigiya ma.
8 O kuma ye tiyɛn kuma ye, ani ne bɛ a fɛ i ka i hakili basigi o yɔrɔ kan, walasa mɔgɔ minnu dara Ala la, olu bɛɛ ka u cɛsiri waleɲumanw kɛli la.
Fɛn min ka ɲi, ani min bɛ mɔgɔw nafa, o de filɛ o ye.
9 Nka, sɛgɛsɛgɛlilankolonw, burujukow, kɛlɛw ani Jɛ sigikan nɔkansɔsɔliw, i ka olu to yen: Nafa si tɛ olu la ani olu tɛ foyi ɲɛ.
10 Mɔgɔ min bɛ diinɛ bolofara dilali la, ni i ye o lasɔmi senɲɛ kelen ka se senɲɛ fila ma, i ka sira tigɛ i ni o tigilamɔgɔ cɛ:
11 I bɛ a dɔn ko o mɔgɔ sifaya folofolola, hakɛkɛla don, wa a bɛ kiri bin a yɛrɛ kan.
Laadilikanw ani foliw
12 Ne mana Aritemasi wali Tisiki ci i ma tuma min na, i ka i jija ka na ne yɔrɔ Nikopolisi dugu kɔnɔ; bawo, ne ye a latigɛ ka fonɛnɛ latɛmɛn o yɔrɔ de la.
13 I janto kosɛbɛ kiritigɛla Zenasi ani Apɔlɔsi ka dugutaako la, walasa foyi kana dɛsɛ u la.
14 An fɛmɔgɔw fana ka kan ka u cɛsiri waleɲumanw kɛli la walasa u ka kɔlibagatɔw mago ɲɛnabɔ.
O cogo la, u tɛna kɛ mɔgɔ nafantanw ye.
15 Mɔgɔ minnu bɛ ne fɛ yan, olu bɛɛ bɛ i fo.
Mɔgɔ minnu bɛ an kanu dannayasira la, i ka olu fo.
Mandiya ka kɛ olu bɛɛ lajɛlen fɛ.
LIKI SENU
1
Ɲɛbilakuma
1 Ko minnu kɛra anw cɛ ma, mɔgɔ caman ye a ɲini ka olu kibaroya sɛbɛn, 2 ka bɛn yebagaw ka lakalicogo ma anw ye, olu minnu ye ko daminɛ ye ani olu minnu kɛra Kuma magannaw ye. 3 Ne fana kɛlen kɔ ka ne kunnafoni koɲuman o kow bɛɛ kan ka a ta u daminɛ ma, ne ye a ŋaniya ne makɛ mandi Tewofili ka u sɛbɛn i ye kelen-kelen ka bɛn u kɛcogo ma, 4 walasa kalan min kɛra i kun, i ka o dɔn tiyɛn ye.
Zan Batisi banginni sudali
5 Zide jamana masakɛ Erɔdi tile la, sɔnnikɛla dɔ tun bɛ yen min tɔgɔ ye ko Zakari ka bɔ Abiya ka sɔnnikɛ jɛkulu la. A muso tun ye Aarɔn bɔnsɔn dɔ ye min tɔgɔ ye ko Elizabɛti.
6 U fila bɛɛ tun ye mɔgɔ tilennenw ye Ala ɲɛ kɔrɔ. U tun bɛ Matigi ka ciw bɛɛ ani a ka tilennenya kow bɛɛ sira taama ka ɲɛ.
7 Den tun tɛ u fɛ, katugu Elizabɛti tun ye konan ye, ani o waati ye a sɔrɔ u fila bɛɛ kɔrɔla.
8 A kɛra ko ka Zakari to sɔnni baaraw la Ala ɲɛ kɔrɔ a ka jɛkulu ka waati kɔnɔ, 9 a ka kala tara walasa a ka taa wusulan jeni Matigi ka Yɔrɔ senu kɔnɔ.
10 Jamaba mumɛ tun bɛ delili la kɛnɛ ma wusulan jeni waati la.
11 Matigi ka mɛlɛkɛ ye a yɛrɛ jira a la, a jɔlen wusulan jeniyɔrɔ sɔnnibanbe kinin fɛ.
12 O yelen a fɛ, Zakari hakili ɲagamina ani siranba ye a minɛ.
13 Mɛlɛkɛ ko a ma: «Zakari i kana siran, katugu i ka delili minɛna. I muso Elizabɛti na denkɛ bangin i ye ani i na o tɔgɔ da ko Zan.
14 I na ɲagali ka sɛwa. Mɔgɔ caman na u nisɔndiya den nin banginni ko la.
15 Katugu a na kɛ mɔgɔba ye Ala ɲɛ kɔrɔ, a tɛna ɛrɛzɛndɔlɔ ni minnifɛn farinman si min ani Hakili Senu na wara a la kabini a ba dɛbɛ la. 16 A na Isirayɛli denw caman lasegin u Matigi Ala ma.
17 A na taama Ala ɲɛ kɔrɔ ni Eli hakili ni o barika ye, walasa ka faw ni denw cɛfɔ ka bɛn, ka dannabaliw lasegin mɔgɔ tilennenw ka hakilimaya la; o cogo la ka jama labɛn min kololen bɛ Matigi ye. »
18 Nka Zakari ko mɛlɛkɛ ma: «Ne bɛna a dɔn cogo di ko o na kɛ?
Ne kɔni kɔrɔla ka ban ani ne muso si kuntaala janyana. »
19 Mɛlɛkɛ ye a jaabi, ko : « Ne ye Gabiriyɛli ye min jɔlen bɛ Ala ɲɛ kɔrɔ ani ne cira ka na kuma i fɛ ka nin Kibaroduman lase i ma.
20 Ayiwa sa, i da na minɛ i la ani i tɛna se ka kuma fo ko ninnu ka waleya don min na, katugu i ma da ne dalakumaw la minnu na dagun u waati la. »
21 Jama tun bɛ ka Zakari makɔnɔ ani bɛɛ tun kabakoyara a mɛnni kosɔn Yɔrɔ senu kɔnɔ.
22 A bɔlen, a ma se ka kuma u fɛ ani u ye a faamu ko a ye gundolayeli dɔ kɛ Yɔrɔ senu kɔnɔ.
Ale kɔni tun bɛ taamasyɛnw kɛ u ye, ani a bobolama tora.
23 A kɛra ko a ka baara waati dafalen, a ye a kɔsegin a ka so.
24 O donw tɛmɛnnen kɔ, a muso Elizabɛti ye kɔnɔ ta ani o ye a yɛrɛ dogo kalo duuru kɔnɔ.
25 « A filɛ sa Matigi ye min kɛ ne ye : A ye a ɲɛ jɔ ne na don min ka dan sigi ne ka kunmasuuli la mɔgɔw ɲɛ na !»
Yezu banginni sudali
26 Ala ye Mɛlɛkɛ Gabiriyɛli ci Galile mara dugu dɔ la ko Nazarɛti. 27 A cira npogotigi dɔ ma min maminɛnen tun bɛ cɛ dɔ fɛ ko Zozɛfu ka bɔ Dawidi kɔlɛ la, ani npogotigi in tɔgɔ tun ye ko Mariya.
28 Mɛlɛkɛ donna Mariya bara ka nin fɔ a ye : « I ɲagali, e min falen bɛ garasiya la. Matigi bɛ i fɛ.
» 29 O kuma mɛnnen a fɛ, Mariya hakili ɲagamina kosɛbɛ ani a tun bɛ a yɛrɛ ɲininka folikan nin kɔrɔ la.
30 Mɛlɛkɛ ye a fɔ a ye, ko : « Kana siran Mariya ; Ala ka mandiya bɛ i kan.
31 A filɛ, i bɛna kɔnɔ ta ka denkɛ bangin i na min tɔgɔ da ko Yezu.
32 A na kɛ mɔgɔba ye ani a na wele ko Fɛnbɛɛkunna Ala Den.
Matigi Ala na a fa Dawidi ka masasigilan di a ma.
33 A na kɛ masa ye Zakɔbu ka du kunna sanga ni waati bɛɛ kama, ani a ka Masaya tɛna ban abada. »
34 Mariya ko mɛlɛkɛ ye : « O dun na kɛ cogo di, ka a masɔrɔ ne ma cɛ dɔn ?»
35 Mɛlɛkɛ ye a jaabi, ko : « Hakili Senu na jigin i kan ani Fɛnbɛɛkunna Ala na i ladon a ka sebagaya suma kɔrɔ. O de kosɔn den min bɛna bangin, o na kɛ mɔgɔ senu ye ani o na wele ko Ala Den.
36 A filɛ, i balimamuso Elizabɛti fana kɔnɔma don denkɛ la ka a sɔrɔ a kɔrɔla ka ban ani a kɔnɔ bɛ kalo wɔɔrɔ la, ale min tun bɛ wele ko konanmuso ; 37 Ala kɔni tɛ dɛsɛ foyi la. »
38 O la Mariya ko : « A filɛ, ne ye Matigi ka magannamuso ye. A ka kɛ ne ye ka bɛn i ka fɔlen ma! »
O tuma, mɛlɛkɛ taara ka bɔ a kɔrɔ.
Mariya taali Elizabɛti bara
39 O donw la, Mariya wulila ka taa joona Zide mara kulukandugu dɔ la.
40 A donna Zakari ka so kɔnɔ ka Elizabɛti fo.
41 O la, Elizabɛti ye Mariya ka folikan mɛn minkɛ, den ye a lamaga a kɔnɔ ani Hakili Senu warala Elizabɛti la.
42 A pɛrɛnna ka a fɔ, ko: «Dubaw bɛ i ye ka tɛmɛn musow bɛɛ kan ani i kɔnɔden ye dubaden ye!
43 Mun de ye a to fo ne Matigi banginbaga nana bɔ ne ye?
44 A filɛ, kabini ne ye i ka folikan mɛn, den ɲagalila ka a lamaga ne kɔnɔ.
45 Hɛra bɛ i ye, e min dara a la ko Matigi ye ko minnu fɔ i ye, olu na dagun!»
Mariya ka barikadali dɔnkili
46 O la, Mariya ko: «Ne dusu bɛ Matigi tanu, 47 ne nisɔndiyalen bɛ ne Kisibaga Ala la, 48 katugu a ye a kun suuli ka a ka magannamuso ka yɛrɛmajigin lajɛ.
Ka a ta bi ma sa, tile bɛɛ mɔgɔw na a fɔ ko hɛra bɛ ne ye, 49 Sebagaya tigi ye dakabanakow kɛ ne ye.
A tɔgɔ ka senu, 50 ani a ka kanuya bɛ sanga ni waati bɛɛ a ɲɛsiranyabagaw kan.
51 A bɛ a bolo barikama mɔɔnɔbɔ ka kuncɛbaw jɛnsɛn.
52 A ye fangatigiw gɛn ka bɔ u ka masasigilan kan.
A ye mɔgɔ kuncɛdɔgɔw kɔrɔta. 53 A ye kɔngɔtɔw lafa fɛn dumanw la, ka fɛntigiw wasalen bololankolonya.
54 A ye dɛmɛ don a ka maganna Isirayɛli la ka a hakili to a ka makari la, 55 iko a tun ye a fɔ anw faw ye cogo min, Abrahamu ni a bɔnsɔn ye abada kama. »
56 Mariya ye kalo saba ɲɔgɔn kɛ Elizabɛti fɛ. O kɔ, a ye a kɔsegin a ka so.
Zan Batisi banginni
57 Elizabɛti jigintuma selen, a ye denkɛ bangin.
58 A sigiɲɔgɔnw ni a balimaw ye a mɛn minkɛ ko Ala ye a ka makariba jira a la, u ɲagalila kosɛbɛ a fɛ.
Zan Batisi sigili nɛgɛ kɔrɔ
59 A kɛra ko tile seginnan don, u nana ka den boloko.
U tun bɛ a fɛ ka a fa tɔgɔ da a la ko Zakari.
60 Nka a ba ko: «Ayi, a tɔgɔ na da ko Zan. »
61 U ye a jaabi, ko: «Mɔgɔ si tɔgɔ tɛ ten i somɔgɔw la! »
62 U ye den fa ɲininka ni taamasyɛnw ye, a bɛ a fɛ tɔgɔ min ka da den na.
63 A ye walan ɲini u fɛ ka a sɛbɛn o kan: «A tɔgɔ ye ko Zan»; o la bɛɛ kabakoyara.
64 O yɔrɔnin bɛɛ la, Zakari da yɛlɛla ka a nɛnkun foni, ani a ye kuma ta ka Ala tanu.
65 O kɛlen, sigiɲɔgɔnw bɛɛ siranna. Kow minnu kɛra, olu kuma tun bɛ fɔ la Zide kulu jamana bɛɛ la.
66 O kuma mɛnbagaw bɛɛ tun bɛ ko ninnu mara u dusukun na ka a fɔ, ko: «Nin den na kɛ mun ye? »
Matigi bolo tun bɛ den nin kan.
Zakari ka barikadali dɔnkili
67 Hakili Senu warala a fa Zakari la, o ye a daminɛ ka kiraya kɛ, ko: 68 «Tanu ka kɛ Matigi ye, Isirayɛli ka Ala, katugu a nana a ɲɛ da a ka jama kan ni ka o kunmabɔ.
69 A ye kisili biyɛnkolo lawuli ka jɔ anw ye a ka maganna Dawidi ka du kɔnɔ, 70 iko a tun ye a fɔ cogo min kabini tumajan a ka kira senubaw dalakumaw fɛ, 71 ko: Anw na kisi anw juguw ma ani ka anw tila ka bɔ an kɔniyabagaw bɛɛ bolo.
72 O cogo la, a ye a ka makari jira an bɛnbaw la ka a hakili to a ka Jɛ senuman na, 73 ani a kalikan na a ye min kɛ anw Fa Abrahamu ye, 74 ko anw bɔlen kɔ an juguw bolo, an na a bato ka a sɔrɔ anw ma siran, 75 ka an to senuya ani tilennenya la a ɲɛ kɔrɔ anw si donw bɛɛ la.
76 Den o, e na wele ko Fɛnbɛɛkunna Ala ka kira; katugu i na bila Matigi ɲɛ ka a ka siraw labɛn, 77 ka u ladɔnniya kisili ko la walasa u ka u ka hakɛw yafali sɔrɔ.
78 An ka Ala ka makari ni a ka hinɛ kosɔn, tilekura na wuli sankolo la ka na bɔ anw ye. 79 Walasa minnu sigilen bɛ dibi la ani saya suma kɔrɔ, yeelen ka bɔ olu ye ani ka hɛra sira don anw kɔrɔ.»
80 Den kɔni tun bɛ ka kunbaya, ani a hakili tun bɛ ka bonya ka taa a fɛ.
A taara balo kungolankolonba kɔnɔ, fo don min a tun ka kan ka a yɛrɛ jira Isirayɛli la.
2
Yezu banginni ani bagangɛnnaw taali bɔ a ye
1 A kɛra ko o donw la, Sezari Ogusi ye faamasɛbɛn bɔ ko mɔgɔw bɛɛ jate ka minɛ.
2 O jateminɛ fɔlɔ kɛra ka Kiriniyusi to Siri jamana kunna;
3 ani bɛɛ kelen-kelen tun bɛ taa a tɔgɔ sɛbɛn a faso la.
4 O la Zozɛfu bɔra Galile, Nazarɛti dugu la, ka yɛlɛn ka taa Zide Dawidi ka dugu la, min tun bɛ wele ko Bɛtilɛyɛmu, katugu a tun bɛ bɔ Dawidi ka so ani o sibolo la. 5 A taara ka a tɔgɔ sɛbɛn ani a furumuso Mariya min lasirilen tun don.
6 A kɛra ko ka u to yen, Mariya jigintuma sera.
7 A ye a denkɛ bangin, a kɔnɔɲɛfɔlɔ; a ye o meleke fini na ka o da waaro kɔnɔ, katugu u tun ma yɔrɔ sɔrɔ dunanjiginso la.
8 Gɛnnikɛla dɔw tun bɛ o mara kɔnɔ minnu sigilen tun bɛ dafɛforow la ka si u ɲɛ na ka u ka baganw kɔlɔsi.
9 Matigi ka mɛlɛkɛ ye a yɛrɛ jira u la, ani Ala nɔɔrɔ mana-manana ka u lamini. U ja tigɛra kosɛbɛ.
10 Nka mɛlɛkɛ ko u ma : « Aw kana siran ; a filɛ, ne bɛ nisɔndiyakoba kibaro lase aw ma min na kɛ jama bɛɛ ta ye : 11 Kisibaga banginna aw ye bi Dawidi ka dugu kɔnɔ. Krista don min ye Matigi ye.
12 Nin na kɛ taamasyɛn ye aw bolo : Aw na denyɛrɛnin dɔ melekelen sɔrɔ fini na a dalen waaro kɔnɔ. »
13 O tumanin kelen yɛrɛ la, mɛlɛkɛ kuluba nana fara mɛlɛkɛ in kan ka Ala tanu, ko : 14 « Tanu ka kɛ Ala ye san fɛ ani hɛra ka kɛ dugukolo kan Adamadenw ye katugu Ala bɛ u fɛ!»
15 Mɛlɛkɛw bɔra u kɔrɔ tuma min ka taa san fɛ, gɛnnikɛlaw ko ɲɔgɔn ye : « An ka taa fo Bɛtilɛyɛmu ka ko kɛlenw lajɛ, Matigi ye anw ladɔnniya minnu na. »
16 U ye u teliya ka taa, u ye Mariya ni Zozɛfu sɔrɔ yen ani denyɛrɛnin dalen waaro kɔnɔ.
17 U ye o ye minkɛ, kuma minnu tun fɔra u ye den nin ko la, u ye olu lakali. 18 Gɛnnikɛlaw tun bɛ min fɔ, o mɛnbagaw bɛɛ tun bɛ kabakoya.
19 Mariya kɔni tun bɛ ko ninnu bɛɛ mara a kɔnɔ ni ka miiri u la a dusukun na.
20 Gɛnnikɛlaw seginna u kɔ. U ye ko minnu mɛn ani ka ko minnu ye u ɲɛ la, u tun bɛ Ala majamu ni ka a tanu o kow bɛɛ la, ka a masɔrɔ kow bɛɛ kɛra iko a tun fɔra u ye cogo min.
Yezu sigili nɛgɛ kɔrɔ
21 Tile seginnan don, u ye den boloko ; a tɔgɔ dara ko Yezu. O tɔgɔ de tun dara a la mɛlɛkɛ fɛ sani a ba ka a kɔnɔ ta.
Yezu jirali Alabatosoba kɔnɔ
22 Den ba saniyali don selen ka bɛn Moyizi ka ci fɔlenw ma, Yezu banginbagaw ye a ta ka yɛlɛn ni a ye Zerusalɛmu walasa ka a jira Matigi la. 23 - Iko a sɛbɛnnen bɛ Matigi ka Jɛ sigikan na cogo min : “Kɔnɔɲɛfɔlɔ cɛman bɛɛ na kɛ Matigi niyɔrɔ ye” ; - 24 ani ka sɔnnifɛn bɔ ka bɛn Matigi ka Jɛ sigikan ma, ntubannin cɛman ni musoman wali jɛnɛntuban dennin fila.
25 O ye a sɔrɔ cɛ dɔ tun bɛ Zerusalɛmu min tɔgɔ ye ko Simeyɔn.
Cɛ in tun ye mɔgɔ tilennen ani alalandiba ye ; a tun bɛ Isirayɛli dususumali makɔnɔ, Hakili Senu basigilen tun bɛ a kan.
26 O min tun ye a fɔ a ye ko a tɛna sa sani a ɲɛ ka da Matigi ka Krista kan.
27 Yezu denyɛrɛnin ni a masaw tun dontɔ bɛ waati min Alabatosoba kɔnɔ walasa ka Jɛ sigikan ciw tiimɛ a ko la, Hakili ye Simeyɔn lataga yen. 28 Simeyɔn ye den ta a nɔnkɔn na ka barika da Ala ye ani ka a fɔ, ko :
Simeyɔn ka barikadali
29 « Sisan sa, makɛ, i bɛ se ka i ka jɔnkɛ bila ka taa hɛra la iko i ye o fɔ cogo min ; 30 katugu ne ɲɛw dara i ka kisili kan, 31 i ye min labɛn siyaw bɛɛ ɲɛ kɔrɔ. 32 Yeelen don min bɛ kisili gundo da kɛnɛ kan siyaw ye ani ka nɔɔrɔ dawulama da i ka jama Isirayɛli kan.»
Simeyɔn ka kirayakuma
33 Kuma min fɔra den ko la, a fa ni a ba kabakoyara o la.
34 Simeyɔn ye u barika ani a ko den ba Mariya ye : « A filɛ !
nin den na kɛ mɔgɔ caman binkun ani mɔgɔ caman lawulikun ye Isirayɛli kɔnɔ. A na kɛ taamasyɛn ye mɔgɔw na min sɔsɔ.
35 E kɔni, tama dɔ na e sɔn sɔgɔ !
O cogo la, mɔgɔ caman dusukunna miiriw na da kɛnɛ kan.»
Kiramuso Ana ka kiraya kuma
36 Kiramuso dɔ tun bɛ yen ko Ana. Fanuwɛli denmuso, ka bɔ Azɛri kɔlɛ la.
A tun kɔrɔla kosɛbɛ.
A denmisɛnma furula ka san wolonwula kɛ, o kɔ a cɛ sara.
37 A ma furu tugun ani a tun ye san bi segin ni naani sɔrɔ. A tun tɛ a mabɔ Alabatosoba la, a tun bɛ a magan Ala ye su fara tile kan ka a to sun ani delili la.
38 Ale fana ye a magɛrɛ u la o waati yɛrɛ la ka Ala majamu ani ka den kofɔ mɔgɔw bɛɛ ye minnu sigilen tun bɛ ka Zerusalɛmu kunmabɔli makɔnɔ.
Yezu lamɔna Nazarɛti dugu kɔnɔ
39 U kɛlen kɔ ka Matigi ka Jɛ sigikan ciw bɛɛ tiimɛ, u seginna ka taa Galile jamana na, u ka dugu kɔnɔ min tun bɛ wele ko Nazarɛti.
40 Den tun bɛ ka kunbaya, ka barika sɔrɔ.
A falen hakilimaya la ani Ala ka mandiya tun bɛ a kan.
Yezu yeli Alabatosoba kɔnɔ
41 San o san, Yezu banginbagaw tun bɛ taa Zerusalɛmu ka Paki seli kɛ.
42 A ye san tan ni fila sɔrɔ minkɛ, a ni u yɛlɛnna ka taa ɲɔgɔn fɛ Zerusalɛmu ka bɛn seli laada ma.
43 Seli donw bannen kɔ, u segintɔ ka taa so, kamalennin Yezu tora Zerusalɛmu ka a sɔrɔ a banginbagaw tun tɛ o kala ma.
44 A tun bɛ u kɔnɔ ko a bɛ u taamaɲɔgɔnw fɛ, o kosɔn u ye tile kelen taama kɛ ; o kɔ u ye a ɲini u balimaw ni u dɔnbagaw cɛ la.
45 U m’a ye minkɛ, u seginna u kɔ ka taa Zerusalɛmu ka a ɲini.
46 A kɛra ko tile saba tɛmɛnnen, u ye a ye Alabatosoba kɔnɔ, a sigilen karamɔgɔw cɛ la. A tun bɛ ka a tulo majɔ olu dalakumaw fɛ ani ka u ɲininka.
47 Mɔgɔ minnu tun bɛ ka a lamɛn, olu tun bɛ kabakoya a ka hakilimaya ni a ka jaabiw la.
48 A banginbagaw ye a ye minkɛ, o balala u la. A ba ko a ma.
«N den, mun na i ye nin kɛ anw la?
A filɛ!
Ne n'i fa, anw kɔnɔnafililenba tun bɛ ka i ɲini! »
49 A ye a fɔ u ye: «Mun na aw tun bɛ ne ɲini?
Aw tɛ a dɔn ko ne ka kan ka sɔrɔ ne Fa ka kow la wa? »
50 Nka u ma a ka fɔlen faamu.
Yezu ka Nazarɛti sigi
51 Yezu ni u jiginna ka taa Nazarɛti, a tora u sago kɔrɔ.
A ba tun bɛ kuma ninnu bɛɛ mara a dusukun na.
52 Yezu kɔni tun bɛ mɔ ka taa ɲɛ hakilimaya la, kundama na ani garasiya la Ala ni mɔgɔw ɲɛ kɔrɔ.
3
Zan Batisi ka waajuli
1 Tibɛri Sezari ka masaya san tan ni duurunan kɔnɔ, ka Pɔnsi Pilati to Zide jamana kunna, ka Erɔdi to Galile jamana masaya la, ka o balimakɛ Filipu to Iture ni Tarakonitidi jamanaw masaya la, ka Lisaniyasi to Abilɛni jamana masaya la, 2 ka Ana ni Kayifu to sɔnnikɛlaw kuntigiya la, Matigi ka kuma sera Zakari denkɛ Zan ma ka o to kungolankolon kɔnɔ.
3 O ye Zurudɛn dafɛla bɛɛ yaala. A tun bɛ sɔn yɛlɛma batɛmu dɔ kofɔ hakɛto sɔrɔli kama, 4 iko a sɛbɛnnen bɛ cogo min kira Izayi ka sɛbɛn kɔnɔ: «Pɛrɛnkan dɔ bɛ ka bɔ kungolankolon kɔnɔ, ko: “Aw ka Matigi ka sira labɛn, aw ka siramisɛnw latilen.
5 Folonw bɛɛ na lafa, kuluw ni tintinw, olu bɛɛ na majigin; yɔrɔ dulenw na latilen, sira kabakuruma na dakɛnyɛ 6 ani mɔgɔ bɛɛ kelen-kelen na Ala ka kisili ye a ɲɛ la”. »
7 Jamakulu minnu tun bɛ na Zan yɔrɔ ka batɛmu ɲini a fɛ, a tun bɛ a fɔ olu ye, ko: «Fɔnfɔnninsiw, jɔnni ye aw lasɔmi ko aw ka boli ka bɔ Dimiya ɲɛ min natɔ don?
8 Aw ka walew kɛ minnu bɛ aw sɔn yɛlɛmali sɛmɛntiya ani aw kana a fɔ aw yɛrɛ kɔnɔ, ko: “Abrahamu ye anw fa ye”.
Ne kɔni bɛ a fɔ aw ye ko kabakuru minnu filɛ nin ye, Ala bɛ se ka olu bayɛlɛma ka kɛ Abrahamu denw ye.
9 Jele dalen bɛ jiriw gili kan kaban; jiri o jiri kɔni tɛ den duman kɛ, o na tigɛ ani o na fili tasuma na.»
10 Jama tun bɛ Zan ɲininka, ko: «Anw ka kan ka mun kɛ? »
11 A tun bɛ u jaabi: «Dulɔki fila bɛ mɔgɔ min bolo, o ka kelen di fɛɛrɛtɔ ma ani balo bɛ min bolo, o fana ka a kɛ ten. »
12 Faamawariminɛnaw, olu dɔw nana fana walasa ka batɛmu sɔrɔ. U ko a ma: «Karamɔgɔ, anw ka kan ka mun kɛ? »
13 A ye olu jaabi, ko: «Aw kana fɛn fara jate sigilen kan. »
14 Kɛlɛden dɔw fana ye a ɲininka, ko: «Anw dun, anw ka kan ka mun kɛ? »
A ye olu jaabi, ko: «Aw kana mɔgɔ si tɔɲɔ, aw kana mɔgɔ si jalaki nkalon kan ani aw sara ka aw wasa. »
15 Jama min taara Zan batizelikɛla yɔrɔ, o tun bɛ ɲɛnafilɛli la ani bɛɛ kelen-kelen tun bɛ a yɛrɛ ɲininka Zan ko la ni ale tɛ Cidenmasa ye. 16 O la, Zan ye kuma ta ka a fɔ u bɛɛ ye, ko: «Ne kɔni bɛ aw batize ni ji ye, nka min bɛ se ko la ka tɛmɛn ne kan, o bɛ ne kɔ ka na. Ka o ka sabara juru foni, o ka bon ne ma. Ale de na aw batize Hakili Senu ani tasuma na.
17 Fiyɛlikɛminɛn bɛ a bolo walasa ka a ka gende alikama gɔsilen fiyɛ ka o jɛya. A na sumankisɛw dalajɛ a ka jiginɛ kɔnɔ ; ɲaga kɔni, a na olu jeni ni tasuma ye min tɛ sa abada. »
18 Nin waajulikumaw ni a ɲɔgɔnna caman fɛ, Zan tun bɛ Kibaroduman lakali jama ye.
Zan minɛli ka don kaso la
19 O bɛɛ ni a ta, masakɛ Erɔdi, Zan tun bɛ min kɔrɔfɔ o balimakɛ muso Erɔdiyadi kosɔn ani a ka walejugu tɔw bɛɛ kosɔn, 20 o ye dɔ fara a ka walejuguw kan tun : a ye Zan bila kaso la.
Yezu batizeli
21 Jama bɛɛ kɛlen kɔ ka batɛmu sɔrɔ, Yezu fana batizera.
Ka a to Ala deli la, sankolo dayɛlɛla. 22 Hakili Senu jiginna Yezu kan, i na a fɔ fɛn farikoloma, jɛnɛntubannin bisigi la. O la kumakan dɔ bɔra sankolo la, ko : « E ye ne Den kanulen ye. Bi, ne ye i wolo.»
Yezu buruju
23 Yezu ye a ka baara daminɛ tuma min, a si tun ye san bisaba ɲɔgɔn ye ; ani a tun bɛ mɔgɔw ɲɛ na ko a fa ye Zozɛfu de ye, o min ye Eli den ye.
24 Eli fa ye Matati ye, Matati fa ye Lewi ye, Lewi fa ye Mɛlɛki ye, Mɛlɛki fa ye Zanayi ye, Zanayi fa ye Zozɛfu ye.
25 Zozɛfu fa ye Matatiyasi ye, Matatiyasi fa ye Amɔsi ye, Amɔsi fa ye Nahumu ye, Nahumu fa ye Esɛli ye, Esɛli fa ye Nagayi ye.
26 Nagayi fa ye Maati ye, Maati fa ye Matatiyasi ye, Matatiyasi fa ye Semeyin ye, Semeyin fa ye Zosɛki ye, Zosɛki fa ye Zoda ye.
27 Zoda fa ye Zowanan ye, Zowanan fa ye Ereza ye, Ereza fa ye Zorobabɛli ye, Zorobabɛli fa ye Salatiyɛli ye, Salatiyɛli fa ye Neri ye.
28 Neri fa ye Mɛlɛki ye, Mɛlɛki fa ye Adi ye, Adi fa ye Kosamu ye, Kosamu fa ye Elemadamu ye, Elemadamu fa ye Ɛri ye.
29 Ɛri fa ye Yezu ye, Yezu fa ye Eliyezɛri ye, Eliyezɛri fa ye Zorimu ye, Zorimu fa ye Matati ye, Matati fa ye Lewi ye, 30 Lewi fa ye Simeyɔn ye, Simeyɔn fa ye Zuda ye, Zuda fa ye Zozɛfu ye, Zozɛfu fa ye Zonamu ye, Zonamu fa ye Eliyakimu ye.
31 Eliyakimu fa ye Meleya ye, Meleya fa ye Mɛnna ye, Mɛnna fa ye Matata ye, Matata fa ye Natani ye, Natani fa ye Dawidi ye.
32 Dawidi fa ye Zese ye, Zese fa ye Obɛdi ye, Obɛdi fa ye Bowozi ye, Bowozi fa ye Sala ye, Sala fa ye Nasɔni ye.
33 Nasɔni fa ye Aminadabu ye, Aminadabu fa ye Adiminu ye, Adiminu fa ye Arani ye, Arani fa ye Hɛsirɔni ye, Hɛsirɔni fa ye Perɛsi ye, Perɛsi fa ye Zuda ye.
34 Zuda fa ye Zakɔbu ye, Zakɔbu fa ye Izaaki ye, Izaaki fa ye Abrahamu ye, Abrahamu fa ye Tara ye, Tara fa ye Nakɔri ye.
35 Nakɔri fa ye Seruki ye, Seruki fa ye Aragawu ye, Aragawu fa ye Falɛki ye, Falɛki fa ye Ebɛri ye, Ebɛri fa ye Sala ye.
36 Sala fa ye Kayinamu ye, Kayinamu fa ye Arafasadi ye, Arafasadi fa ye Sɛmu ye, Sɛmu fa ye Nowe ye, Nowe fa ye Lamɛki ye.
37 Lamɛki fa ye Matusala ye, Matusala fa ye Enɔki ye, Enɔki fa ye Zarɛti ye, Zarɛti fa ye Maleleyɛli ye, Maleleyɛli fa ye Kayinamu ye.
38 Kayinamu fa ye Enɔsi ye, Enɔsi fa ye Sɛti ye, Sɛti ye Adama den ye, Adama ye Ala den ye.
4
Yezu kɔrɔbɔli Sitanɛ fɛ
1 Hakili Senu waralen Yezu la, o bɔra Zurudɛn ba dankanw la. Hakili Senu ye a lataa kungolankolon kɔnɔ. 2 Yen, Sitanɛ ye a kɔrɔbɔ tile bi naani kɔnɔ.
O donw la, a ma dumuni si kɛ ; o kɔ kɔngɔ ye a minɛ.
3 Sitanɛ ko a ye : « Ni i ye Ala den ye, a fɔ nin kabakuru ye ko a ka yɛlɛma ka kɛ buuru ye .»
4 Yezu ye a jaabi, ko : «A sɛbɛnnen bɛ ko mɔgɔ tɛ balo buuru dama na.»
5 Sitanɛ yɛlɛnna ni a ye kulu la tugun ka dugukolo masayaw bɛɛ jira a la tumanin kelen, 6 ka a fɔ, ko : «Ne na ninnu setigiya bɛɛ di i ma ani u dawula, katugu u dira ne ma ani ne bɛ a di mɔgɔ ma min ka di ne ye.
7 O la sa, nin bɛɛ na kɛ i ta ye, ni i ye i da dugu ma ne ɲɛ kɔrɔ. »
8 Yezu ye a jaabi, ko : « A sɛbɛnnen bɛ, ko : I na i da dugu ma i Matigi Ala ɲɛ kɔrɔ ani i na ale kelen pe de bato.»
9 O kɔ Sitanɛ taara ni a ye Zerusalɛmu ka yɛlɛn ni a ye Alabatosoba kuncɛ ma ka a fɔ a ye, ko : « Ni i ye Ala Den ye, i cun dugu ma, 10 katugu a sɛbɛnnen bɛ, ko : “A na ci bila a ka mɛlɛkɛw kan ka i lakana” ;
11 ani ko : “U na i ta u bolo la walasa i sen kana talon kabakuru dɔ la”.
12 Yezu ye jaabili kɛ, ko : « A fɔra, ko : “I tɛna i Matigi Ala kɔrɔbɔ”. »
13 Sitanɛ selen kɔ a dan na kɔrɔbɔli siraw bɛɛ fɛ, a ye a mabɔ Yezu la fo waati jɔnjɔn ka se.
Yezu ka cidenya baara
Yezu ka waajuli fɔlɔ
14 Yezu ye a kɔsegin ka na Galile mara kɔnɔ tuma min, ka Hakili Senu barika basigilen to a la, a tɔgɔ jɛnsɛnna mara fan bɛɛ la.
15 A tun bɛ mɔgɔw kalan alabatosow kɔnɔ ani bɛɛ tun bɛ a tanu.
Yezu ka waajuli Nazarɛti alabatoso la
16 A taara Nazarɛti dugu kɔnɔ a lamɔna yɔrɔ min. Iko a tun delila ka a kɛ cogo min, a donna alabatoso kɔnɔ lafiyɛndon, ani a wulila ka a jɔ sɛbɛn kalanni kama.
17 U ye kira Izayi ka sɛbɛn di a ma. A ye sɛbɛn dayɛlɛ ani a bɛnna yɔrɔ min ma, a sɛbɛnnen bɛ yen, ko :
18 ”Matigi Hakili basigilen bɛ ne kan, katugu Matigi ye ne mun ka ne ci ka taa Kibaroduman lase faantanw ma, ka bilali kofɔ kasolamɔgɔw ye, ka fiyentɔw ɲɛyɛlɛli suda, ka hɔrɔnyali kofɔ jɔnw ni mɔgɔ degunnenw ye 19 ani ka Matigi ka san duman kofɔ”.
20 Yezu ye sɛbɛn datugu ka a lasegin a minɛbaga ma ani a ye a sigi.
Alabatoso kɔnɔ, bɛɛ ɲɛ jɔlen tun bɛ a la.
21 O la sa, a ye kuma ta ka a fɔ u ye, ko: «Aw ye Kitabusenu kɔnɔnakuma minnu lamɛn sisan, olu dagunna bi yɛrɛ aw ye. »
22 Bɛɛ tun bɛ a tɔgɔ duman fɔ, ɲumanya kumaw minnu tun bɛ bɔ a da, olu tun bɛ u kun minɛ fo ka u sɛwa, o la, u tun bɛ ɲɔgɔn ɲininka, ko: «Nin tɛ Zozɛfu denkɛ ye wa? »
23 Nka a ko u ma: «Siga si tɛ a la, aw bɛna nsana da ne ye, ko: “Furakɛla, i yɛrɛ kɛnɛya fɔlɔ.
Fɛn o fɛn kɛra Kafaranawɔmu dugu kɔnɔ, an ye o bɛɛ kibaro mɛn; i ka o ɲɔgɔn kɛ yan sa i faso kɔnɔ”. »
24 A ko tugun: «Tiyɛn na, ne bɛ a fɔ aw ye, kira si tɛ ladonkoɲuman sɔrɔ a faso la.
25 «Tiyɛn na, ne bɛ a fɔ aw ye ko kira Eli tile la, sankolo datugulen ka san saba ni kalo wɔɔrɔ kɛ, jakɔngɔba binna jamana kan. O ye a sɔrɔ cɛsamuso caman tun bɛ Isirayɛli jamana kɔnɔ; 26 o bɛɛ ni a ta, Eli ma ci olu si ma fo dunanmuso cɛsalen dɔ min tun bɛ Sarɛputa dugu kɔnɔ, Sidɔn jamana na.
27 Kira Elize tile la, kunatɔw tun ka ca Isirayɛli jamana kɔnɔ; o bɛɛ ni a ta, olu si ma saniya fo Naaman, min tun ye Sirika ye.»
28 Kuma ninnu mɛnnen u fɛ, alabatoso kɔnɔmɔgɔw bɛɛ dimina.
29 U wulila ka Yezu gɛn ka bɔ dugu kɔnɔ. Dugu sigilen bɛ kulunin min kan, u taara ni a ye o farakolo jan dɔ san fɛ, walasa ka a ɲɔni ka a labin dugu ma.
30 Nka ale tɛmɛnna u cɛ la ka taa.
Jinɛjugutɔ kɛnɛyali Kafaranawɔmu
31 Yezu jiginna ka taa Kafaranawɔmu, ni o ye Galile jamana dugu dɔ ye. A tun bɛ mɔgɔw kalan lafiyɛndon.
32 A ka kalankumaw balala u bɛɛ la, katugu a tun bɛ kuma ni setigiya de ye.
33 Cɛ dɔ tun bɛ alabatoso kɔnɔ jinɛjugu tun donnen bɛ min na. O kulola ka pɛrɛnkanba bɔ, ko: 34 «E!
Mun de bɛ e ni anw cɛ, Yezu Nazarɛtika?
I nana ka anw silatunun wa?
Ne bɛ a dɔn e ye min ye: Ala ka Senuman! »
35 Yezu ye kankarigɛlɛn da a ye, ko: «I datugu, bɔ cɛ nin na! »
O la, jinɛjugu ye o cɛ labin dugu ma u cɛ ma; ani a bɔra a la ka a sɔrɔ a ma juguman si kɛ a la.
36 U bɛɛ ja siranna ani u tun bɛ ka a fɔ ɲɔgɔn ye, ko: «Nin ye mun kuma ye?
A bɛ kuma jinɛjuguw fɛ ni setigiya ni fanga ye, olu bɛ bɔ ka taa! »
37 A kunkankuma jɛnsɛnna o cogo la o yɔrɔ lamini bɛɛ la.
Simɔn buranmuso kɛnɛyali
38 A bɔlen alabatoso kɔnɔ, Yezu donna Simɔn ka so.
Fariganba tun bɛ Simɔn buranmuso la. U ye a ɲini Yezu fɛ ko a ka ko kɛ muso in ye.
39 A ye a kun suuli o kunna ka kankarigɛlɛn da farigan ye. Farigan ye o bila ani o wulila o yɔrɔnin kelen ka a magan u ye.
Banabagatɔ caman kɛnɛyali
40 Tilebinda fɛ, u nana ni banabagatɔw sifaya bɛɛ ye. A tun bɛ a bolo da olu kelen-kelen kan ka u kɛnɛya.
41 Banabagatɔ caman ka jinɛw bɔtɔ tun bɛ kulo ka a fɔ, ko: «I ye Ala Den ye! »
Nka a tun bɛ kankarigɛlɛn da u ye ka u bali ka kuma, katugu u tun bɛ a dɔn ko a ye Krista ye.
Yezu bɔli Kafaranawɔmu dugu kɔnɔ
42 Dugu jɛlen, a bɔra ka taa kungolankolon na.
Jamakuluw ye a daminɛ ka a ɲini; u selen a yɔrɔ, u ye u balan a ma walasa a kana bɔ u kɔrɔ.
43 Nka a ko u ma: «Ne ka kan ka taa dugu tɔw fana na, walasa ka Ala ka mara Kibaroduman welewele da olu ye, katugu ne cira o de kama. »
44 O de kosɔn, a tun bɛ taa waajuli kɛ Zide jamana alabatosow kɔnɔ.
5
Kalanden naani fɔlɔw weleli
1 A kɛra ko Yezu tun bɛ Zenezarɛti dala da la. Jamakulu tun bɛ girin a kan ka Ala ka kuma lamɛn. 2 A ye kurun fila bɛlɛnnen ye dala dankan na; mɔnnikɛlaw tun jiginnen bɛ ka bɔ olu kɔnɔ ka u ka jɔw ko.
3 Yezu donna kurun ninnu dɔ la kelen kɔnɔ min tun ye Simɔn ta ye. A ye a ɲini o fɛ ko o ka a mabɔ dɔɔnin dankan na. A ye a sigi; ani ka a to kurun kɔnɔ, a ye jamakuluw kalan.
4 A tilalen kɔ kuma na, a ko Simɔn ma: «Taa dun na, aw ka jɔw fili ka mɔnni kɛ. »
5 Simɔn ye a jaabi, ko: «Makɛ, anw ye su mumɛ kɛ baara la ani anw ma foyi minɛ. Nka i ka kuma kosɔn, ne bɛna jɔw fili. »
6 U ye jɔw fili ka jɛgɛ camanba minɛ fo u ka jɔw tun bɛ ka fara.
7 U ye u bolo fili u tɔɲɔgɔnw ma minnu tun bɛ kurun tɔ kelen kɔnɔ ko olu ka na ka u dɛmɛ.
Olu nana ani u ye kurun fila fa jɛgɛ la fo kurunw tun bɛ ɲini ka jigin ji jukɔrɔ.
8 Simɔn Piyɛri ye o ye min kɛ, a ye a bin Yezu sen kɔrɔ ka a fɔ: «I mabɔ ne na, Matigi, katugu ne ye cɛ hakɛkɛla ye! »
9 Siran tun ye ale ni a fɛmɔgɔw bɛɛ minɛ ka o sabu kɛ u ka mɔnni kɛlen nin ye.
10 O cogo kelen na, Zaki ni Zan, Zebede denw: minnu tun ye Simɔn jɛɲɔgɔnw ye, olu fana siranna.
Yezu ko Simɔn ma : « I kana siran. Ka a ta bi ma, i na mɔgɔw de minɛ. »
11 O la, u nana kurunw bɛlɛn dankan na ; ani u ye fɛn bɛɛ to yen ka tugu Yezu la.
Kunatɔ dɔ kɛnɛyali
12 A kɛra ko ka Yezu to dugu dɔ la, cɛ dɔ nana kuna tun bɛ min fari fan bɛɛ la.
O ɲɛ dara Yezu kan minkɛ, a ye a bin ka a ɲɛ biri ka Yezu madeli, ko: «Matigi, ni i sago don, i bɛ se ka ne saniya. »
13 Yezu ye a bolo mɔɔnɔbɔ ka maga a la, ani ka a fɔ a ye, ko: «Ne sago ye o ye, saniya. »
O tumanin kelen, kuna bɔra a la.
14 Nka, Yezu ye a gɛlɛya a ma ko a kana o lakali mɔgɔ si ye. A ko: «Taa i yɛrɛ jira sɔnnikɛla la, ka i saniyali sɔnnifɛn bɔ ka bɛn Moyizi ka ci sɛbɛnnen ma: o na kɛ seereya ye u ɲɛ kɔrɔ.»
15 O bɛɛ ni a ta Yezu kibaro tun bɛ ka jɛnsɛn don o don ka taa a fɛ. Jamakulubaw tun bɛ boli ka na walasa ka a lamɛn ani ka kɛnɛya ka bɔ u ka banaw la.
16 Nka ale tun bɛ i mabɔ ka taa kungolankolonw la ka Ala deli.
Cɛ fasa jalen kɛnɛyaliko
17 A kɛra ko, ka a sɔrɔ Yezu tun bɛ ka mɔgɔw kalan, Fariziyɛnw ni Jɛ sigikan dɔnbaga dɔw tun bɛ o yɔrɔ la. Olu tun nana ka bɔ Galile ni Zide dugumisɛnninw bɛɛ la ani Zerusalɛmu. Matigi ka sebagaya fɛ, Yezu tun bɛ ka banaw kɛnɛya.
18 Mɔgɔ dɔw nana ni cɛ mulukulen dɔ ye a ka dlan kan. U ye a ɲini ka cɛ in ladon so kɔnɔ ka a da Yezu ɲɛ kɔrɔ.
19 U ma a ladonyɔrɔ sɔrɔ minkɛ jamakulu bonya kosɔn, u yɛlɛnna so san fɛ ani u ye cɛ ni a ka dlan lajigin bili wo dɔ fɛ, sokɔnɔmɔgɔw cɛ la, Yezu ɲɛ kɔrɔ.
20 A ye u ka dannaya ye minkɛ, a ko: «Cɛ, i ka hakɛw tora i ye. »
21 Sɛbɛnnikɛlaw ni Fariziyɛnw binna ka miiri u yɛrɛ kɔnɔ, ko: «Nin cɛ ye jɔnni ye fɔ a bɛ kuma haramulenw fɔ?
Jɔnni bɛ se ka hakɛw to ni Ala kelen pe tɛ? »
22 Nka Yezu ye u miriyaw dɔn minkɛ, a ye kuma ta ka fɔ u ye, ko: «Mun na nin miiriyaw bɛ aw kɔnɔ?
23 Mun ka nɔgɔ, ka a fɔ: “I ka hakɛw tora i ye”, wali ka a fɔ: “Wuli ka taama?”
24 Ayiwa!
Walasa aw ka a dɔn ko se bɛ Mɔgɔ Denkɛ bolo dugukolo kan ka mɔgɔw ka hakɛw to u ye, a ye a kan to cɛ mulukulen ma, wuli ka i ka dlan ta ka taa so. »
25 O tumanin kelen, cɛ in wulila u ɲɛ kɔrɔ ka a ka dlan ta ka taa a ka so, a tun bɛ Ala tanu.
26 U bɛɛ ja wulila, u tun bɛ ka Ala tanu.
U sirannenba tun bɛ a fɔ, ko: «Anw ye dakabanakow ye anw ɲɛ la bi!»
Lewi weleli
27 O ko kɛlen kɔ, Yezu bɔra, a ye faamawariminɛna dɔ ye min tɔgɔ ye ko Lewi. O sigilen tun bɛ a ka faamawariminɛyɔrɔ la. A ko o ma: «Tugu ne na. »
28 O ye fɛn bɛɛ bila ka wuli ka tugu a la.
Lewi ka fanali
29 Lewi ye fanaba labɛn Yezu ye a ka so; jamakuluba tun bɛ dumuni na u fɛ: faamawariminɛnaw ni mɔgɔ wɛrɛw.
30 Fariziyɛnw ni u ka sɛbɛnnikɛlaw tun bɛ dajukɔrɔkuma na ka a fɔ a ka kalandenw ye, ko: «Mun na aw bɛ dumuni ni minni kɛ faamawariminɛnaw ni hakɛkɛlaw fɛ? »
31 Yezu ye kuma ta ka a fɔ u ye: «Mɔgɔ kɛnɛw mago tɛ furakɛla la, fo banabagatɔw.
32 Ne ma na ka mɔgɔ tilennenw wele nka hakɛkɛlaw walasa olu ka u sɔn yɛlɛma.»
Sɔsɔli, sunko la
33 O la u ko a ye: «Zan ka kalandenw bɛ sun don tuma caman ani u bɛ aladeli matarafa. Fariziyɛnw ka mɔgɔw fana bɛ a kɛ ten. E taw dun bɛ dumuni kɛ ka minni kɛ! »
34 Yezu ye u jaabi, ko: «Aw bɛ se cogo di ka kɔɲɔcɛ jɛɲɔgɔnw bila sun na ka a sɔrɔ u ni kɔɲɔcɛ bɛ ɲɔgɔn fɛ?
35 Donw bɛ na, kɔɲɔcɛ na ta ka bɔ u cɛ la. O tuma na u na sun.»
36 A ye ntalen dɔ da u ye fana, ko: «Mɔgɔ si tɛ dɔ tigɛ finikura la ka o bari finikɔrɔ la.
Ni o kɛra, i ye finikura fara ka a sɔrɔ o kunkurun ni finikɔrɔ tɛna ɲɔgɔn ta.
37 «Mɔgɔ si fana tɛ ɛrɛzɛndɔlɔkura kɛ foroko kɔrɔlenw kɔnɔ. Ni o kɛra ɛrɛzɛndɔlɔkura na foroko fara ka bɔn, ani foroko fana na kɛ fɛn tiyɛnnenw ye.
38 Nka mɔgɔ ka kan ka ɛrɛzɛndɔlɔkura kɛ forokokuraw de kɔnɔ.
39 Mɔgɔ si tɛ ɛrɛzɛndɔlɔ kɔrɔlen min ni ka sama kura nɔ fɛ.
Bawo, a bɛ fɔ ko kɔrɔlen de ka di.»
6
Alikamatinsanw karili lafiyɛndon na
1 A kɛra ko, Yezu ni a ka kalandenw tun bɛ ka tɛmɛn alikamaforo dɔw fɛ lafiyɛndon dɔ la; a ka kalandenw tun bɛ ka alikamatinsan dɔw kari ka olu cɔnkɔn u tɛgɛw kɔnɔ ka u ɲimi.
2 Fariziyɛn damadɔw ko: «Ko min kɛli bɛnnen tɛ lafiyɛndon na, mun na aw bɛ o kɛ? »
3 Yezu ye u jaabi, ko: «Dawidi ye min kɛ a kɔngɔtɔ, ale ni a taamaɲɔgɔnw, aw ma o kalan wa? 4 A donna Ala ka so kɔnɔ ka niyɔrɔ buuruw ta ka dɔ dun o la ani ka dɔ di a taamaɲɔgɔnw ma ka a sɔrɔ sɔnnikɛlaw dɔrɔn de tun bɛ se ka o buuruw dun? »
5 A ko u ye tugun: «Mɔgɔ Denkɛ ye lafiyɛndon tigi de ye.»
Cɛ bolo fasa jalen kɛnɛyali
6 A kɛra ko lafiyɛndon dɔwɛrɛ la, a donna alabatoso kɔnɔ; a tun bɛ ka mɔgɔw kalan.
Cɛ kininbolo jalen dɔ tun bɛ yen.
7 Sɛbɛnnikɛlaw ni Fariziyɛnw tun bɛ ka Yezu jɔjɔlima ni a bɛna kɛnɛyali kɛ lafiyɛndon walasa u ka jalakikun sɔrɔ a la.
8 Ale kɔni tun bɛ u kɔnɔnamiiriw dɔn.
O la, a ko cɛ bolo jalen ye : « Wuli ka i jɔ cɛmancɛ la.»
O wulila ka a jɔ.
9 Yezu ko u ye : « Ne bɛ aw ɲininka : “A bɛnnen bɛ ka koɲuman kɛ lafiyɛndon wali ka kojugu de kɛ ? Ka ni kisi, wali ka ni bɔ ?»
10 O la, a ye a ɲɛ munu-munu ka mɔgɔw bɛɛ filɛ. A ko cɛ ma: «I bolo mɔɔnɔbɔ. »
O ye a kɛ ten ani o bolo kɛnɛyara.
11 Nka olu kɔni dimina kojugu ani u ye ɲɔgɔnye kɛ walasa ka bɛn ko dɔ kan Yezu kama.
Kalanden tan ni fila latɔmɔni
12 A kɛra ko nin donw la, Yezu bɔra ka taa kulu la walasa ka Ala deli. A ye su mumɛ kɛ aladeli la.
13 Dugu jɛlen, a ye a ka kalandenw wele ka mɔgɔ tan ni fila latɔmɔ olu la ka olu tɔgɔ da ko Cidenw.
14 Simɔn, a ye min tɔgɔ da ko Piyɛri ani o balimakɛ Andere, Zaki, Zan, Filipu, Baritelemi, 15 Mace, Toma, Alife denkɛ Zaki, Simɔn min tun bɛ wele ko Zelɔti, 16 Zaki denkɛ Zuda ani Zida Isikariyɔti min ye a janfa.
Yezu ɲinini jamakuluw fɛ
17 Yezu ni u jigintɔ ka bɔ kulu la, a ye a jɔ kɛnɛba dɔ kan.
A ka kalanden kuluba tun bɛ yen, ani jama dandɔnbali ka bɔ Zide jamana fan bɛɛ la, ka bɔ Zerusalɛmu ani Tiri ni Sidɔn kɔgɔjida la. 18 U tun nana ka a lamɛn ani ka kɛnɛyali sɔrɔ a fɛ.
Minnu tɔɔrɔlen tun bɛ jinɛjuguw fɛ, olu fana tun bɛ ka kɛnɛya. 19 Jamakulu bɛɛ sago tun bɛ ka a bolo maga Yezu la, katugu barika dɔ tun bɛ bɔ a la ka u bɛɛ kɛnɛya.
Hɛra siraw
20 Yezu ye a ɲɛ jɔ a ka kalandenw la ka a fɔ, ko : « Hɛra bɛ aw faantanw ye, katugu Ala ka Masaya ye aw ta ye.
21 Hɛra bɛ aw ye, kɔngɔ bɛ aw minnu na sisan, katugu aw na fa.
Hɛra bɛ aw ye, aw minnu bɛ kasi la sisan, katugu aw na yɛlɛ.
22 Hɛra bɛ aw ye ni mɔgɔw bɛ aw mangoya, ka aw gɛn, ka aw neni ani ka aw tɔgɔ jaasi Mɔgɔ Denkɛ kosɔn.
23 O don na, aw ka sɛwa ani ka aw muguri, katugu a filɛ aw baraji ka bon Sankolo la ; u faw tun bɛ kiraw minɛ o cogo kelen de la.»
24 « Bɔnɛ bɛ aw faamaw ye, katugu aw ye dususuma sɔrɔ kaban.
25 Bɔnɛ bɛ aw ye, aw minnu wasalen bɛ sisan, katugu kɔngɔ na aw minɛ.
Bɔnɛ bɛ aw ye, aw minnu bɛ yɛlɛ la sisan, katugu aw na suko kɛ ni ka kasi.
26 Bɔnɛ bɛ aw ye, ni mɔgɔw bɛɛ bɛ aw tɔgɔ duman fɔ !
U faw de tun bɛ kira nkalontigɛlaw minɛ o cogo kelen de la.»
Kɔniyabagaw kanuya
27 « Aw minnu bɛ ne lamɛn, ne bɛ a fɔ aw ye, ko : Aw ka aw juguw kanu, ka ɲuman kɛ aw kɔniyabagaw ye. 28 Mɔgɔ minnu bɛ aw danga, aw ka dubaw ta olu ye ; minnu bɛ nkalon da aw la, aw ka delili kɛ olu ye.
29 Ni dɔ bɛ tɛgɛ ci i tulo kɔrɔ, tɔ kelen dɔ jɔ a ye ; mɔgɔ min bɛ i ka dulɔkiba bɔɔsi i la, i kana i ban ka forokonin fana di o ma.
30 Mɔgɔ o mɔgɔ bɛ fɛn deli i fɛ, o tigi sɔn ani mɔgɔ min bɛ i bolofɛn ta, i kana o kani.
31 Aw bɛ a fɛ mɔgɔ tɔw ka min kɛ aw ye, aw fana ka o ɲɔgɔn kɛ u ye.
32 Mɔgɔ minnu bɛ aw kanu, ni aw bɛ olu dɔrɔn kanu, aw na waleɲumandɔn o la cogo di ?
Hali hakɛkɛlaw bɛ u kanubagaw kanu.
33 Mɔgɔ minnu bɛ ɲuman kɛ aw ye, ni aw bɛ ɲuman kɛ olu dama ye, aw na waleɲumandɔn o la cogo di ?
Hali hakɛkɛlaw bɛ o ɲɔgɔn kɛ.
34 Aw dalen bɛ a la ko mɔgɔ minnu bɛ se ka aw ka juru sara, ni aw bɛ juru don olu dɔrɔn na, aw na waleɲumandɔn o la cogo di ?
Hali hakɛkɛlaw bɛ juru don ɲɔgɔn na sarali kama.
35 Nka aw ka aw juguw kanu, aw ka ɲuman kɛ ani aw ka juru don, ka a sɔrɔ aw jigi dalen tɛ fɛn si kan a kunkɔrɔ.
O tuma na, aw baraji na bonya kosɛbɛ ani aw na kɛ Fɛnbɛɛkunna Ala denw ye. Ale kɔni ka ɲi fitiriwalew ni mɔgɔjuguw ma.»
Hinɛnciya ani waleɲuman kɛli
36 « Aw ka kɛ hinɛnciw ye iko aw Fa ye hinɛnci ye cogo min.
37 Aw kana mɔgɔ si kiri tigɛ, aw fana kiri tɛna tigɛ; aw kana kiri bin mɔgɔ si kan, kiri tɛna bin aw fana kan. Aw ka yafa, aw fana na yafa sɔrɔ.
38 Aw ka mɔgɔw sɔn, aw fana na sɔn : mure ɲuman na fa ka yigiyigi, ka a digidigi fo ka bɔn ani ka o yɛlɛma aw kun. Aw kɔni na mɔgɔ tɔw sɔn ni mure min ye, aw fana na sɔn ni o mure kelen de ye.»
Cɛsirili sabaticogow
39 Yezu ye ntalen dɔ fana da u ye, ko : « Fiyentɔ bɛ se ka fiyentɔ ɲɛminɛ wa ?
A fɔ u fila bɛɛ lajɛlen tɛna bin dingɛ kɔnɔ ?
40 Kalanden tɛ a karamɔgɔ ni san cɛ, nka kalanden min mana jo, o na a karamɔgɔ ɲɔgɔn bɔ.
41 Mun na kalanin min bɛ i balimakɛ ɲɛ kan, i bɛ i ɲɛ jɔ o la ?
Ka a sɔrɔ socɛtigɛjiri min bɛ i yɛrɛ ɲɛ kan i tɛ o jate !
42 I bɛ se ka a fɔ i balimakɛ ye cogo di, ko : “Kalanin min bɛ i ɲɛ kan, a to ne ka o bɔ yen”, socɛtigɛjiri min bɛ i yɛrɛ ta kan, i tɛ o jate ?
Filankafo o, fɔlɔ ka socɛtigɛjiri sama ka bɔ i yɛrɛ ɲɛ kan ; o kɔ, i na yeli kɛ ka ɲɛ ka se ka kalanin bɔ i balimakɛ ɲɛ kan.
43 Katugu jiri ɲuman tɛ den kolon kɛ ; jiri kolon tɛ den ɲuman kɛ.
44 Jiri bɛɛ kelen-kelen bɛ dɔn a den de fɛ ; toromɔ tɛ kari ŋɔnisun na; ɛrɛzɛn fana tɛ kari nɔnfɔntu la.
45 Mɔgɔ ɲuman bɛ fɛn ɲuman de bɔ a dusukun ɲuman na. Mɔgɔjugu bɛ fɛn jugu bɔ a dusukunjugu la. Da kɔni bɛ min fɔ, dusukun falenba bɛ o de la.»
Dannawalew ye waajibi ye
46 «Mun na aw bɛ ne wele, ko “Matigi! Matigi” ? Ka a sɔrɔ ne bɛ min fɔ, aw tɛ o kɛ ?
47 Mɔgɔ min bɛ na ne yɔrɔ ka ne ka kumaw lamɛn ani ka olu sira taama, o tigi bɔlen bɛ mɔgɔ min fɛ, ne bɛna o jira aw la.
48 O bɔlen bɛ mɔgɔ fɛ min ye dingɛ sen ka o dunya kosɛbɛ ani ka a ka so jusigi farakolo kan.
Jiba nana tuma min, ba fara ka walankata; jiwoyo ye o so gosi nka a ma se ka so in lamaga, ka a masɔrɔ a tun jɔra koɲuman.
49 Mɔgɔ min bɛ ne ka kumaw lamɛn, ni o tɛ u sira taama, o bɔlen bɛ mɔgɔ fɛ min ye a ka so jɔ dugu ma ten ka a sɔrɔ a ma dingɛ sen ka so jusigi kosɛbɛ.
Jiwoyow dara so in kan ani o binna yɔrɔnin kelen, ka tiyɛn fo tiyɛnkojuguba!»
7
Kɛlɛcɛkɛmɛkuntigi ka maganna kɛnɛyali
1 Yezu tilalen kɔ a ka kuma bɛɛ la jama ye, a donna Kafaranawɔmu dugu kɔnɔ.
2 Jɔnkɛ dɔ tun bɛ Ɔrɔmukaw ka kɛlɛcɛkɛmɛkuntigi dɔ fɛ min tun ko ka di a ye kosɛbɛ. Jɔnkɛ nin tun man kɛnɛ, a tun bɛ ɲini ka sa.
3 Kɛlɛcɛkɛmɛkuntigi kɛlen ka Yezu komɛn, a ye Zifuw ka mɔgɔkɔrɔ dɔw ci ka Yezu deli walasa o ka na ka a ka jɔnkɛ kɛnɛya.
4 O mɔgɔkɔrɔw selen Yezu ma, u ye a madeli, ko : «A ka kan i ka o kɛ a ye; 5 katugu an ka siya ko ka di a ye, ani ale de ye anw ka alabatoso jɔ anw ye.»
6 Ka Yezu ni u to sira kan ka taa, kɛlɛcɛkɛmɛkuntigi ye a teriw dɔw bila ka a kunbɛn a surunyatuma so la ka a fɔ a ye, ko : «Matigi, i kana i yɛrɛ sɛgɛn ka tɛmɛn nin kan, katugu e ka don ne ka so kɔnɔ, ne tɛ o mɔgɔ bɔ.
7 O de kosɔn ne ma sɔn ka wuli ka se e ma.
Nka kuma dɔrɔn ani ne ka cɛnin na kɛnɛya.
8 Ka a masɔrɔ ne ye mɔgɔ ye min bɛ dɔ ka fanga kɔrɔ iko kɛlɛdenw bɛ ne fana sago kɔrɔ; ni ne ko dɔ ye : Taa!
O bɛ taa; ni ne ko dɔwɛrɛ ma : Na!
O bɛ na; ni ne ko ne ka jɔnkɛ ma : Nin kɛ!
A bɛ o kɛ.»
9 Yezu ye o kuma mɛn minkɛ, a nimisi wasara. A ye a yɛlɛma ka a ɲɛsin ka a fɔ a nɔfɛjamakulu ye, ko : «Ne bɛ a fɔ aw ye, ne ma nin ɲɔgɔn dannaya ye fɔlɔ hali Isirayɛli kɔnɔ!»
10 Mɔgɔ minnu tun cira, olu kɔseginnen so, u ye a sɔrɔ jɔnkɛ kɛnɛyara pewu.
Cɛsamuso denkɛ su lakununni
11 Yezu tun bɛ taa dugu dɔ la ko Nayimi.
A ni a ka kalandenw ni jamakuluba tun bɛ ɲɔgɔn fɛ.
12 A sera dugu donda la tuma min, a ni mɔgɔw kunbɛnna su dɔ tun bɛ minnu bolo ka taa sɛlɛdo la; cɛsamuso dɔ denkɛ kelennin pe tun don. Jamakuluba tun bɛ muso nin fɛ ka taa.
13 Matigi ɲɛ dara muso kan minkɛ, o hinɛ donna a la ani a ko o ma : «I kana kasi.»
14 Yezu ye a madon ka a bolo maga sutalan na.
Sutalaw ye u jɔ ani Yezu ko : «Kamalen, ne kan bɛ e de ma, wuli.»
15 O la, su wulila ka a sigi ani ka a daminɛ ka kuma.
Yezu ye a lasegin a ba ma.
16 Siran ye bɛɛ minɛ ani u tun bɛ ka Ala tanu ka a fɔ, ko : «Kiraba wulila anw cɛ la, Ala nana a ɲɛ da a ka jama kan.»
17 O kuma nin jɛnsɛnna Zide jamana mumɛ ni a lamini bɛɛ la.
Yezu ka seereya Zan Batisi ko la
18 Zan ka kalandenw ye a ladɔnniya nin kow bɛɛ la.
A ye mɔgɔ fila wele olu la 19 ka u ci ka taa a fɔ Matigi ye, ko : « E de ye Nabaga ye wa, wali anw ka kan ka dɔwɛrɛ makɔnɔ?»
20 O mɔgɔw selen a yɔrɔ, olu ko : «Zan Batisi ye anw bila ka na i ɲininka, ko : “E de ye Nabaga ye wa, wali anw ka kan ka dɔwɛrɛ makɔnɔ ?»
21 O waati yɛrɛ la, a ye mɔgɔ caman kɛnɛya ka bɔ u ka banaw ni u ka tɔɔrɔkow la, ka jinɛjuguw gɛn ka bɔ dɔw la ani ka fiyentɔ caman ɲɛ yɛlɛ.
22 O kɔ a ye mɔgɔ cilenw jaabi, ko : «Aw ɲɛ ye min ye ani aw ye min mɛn, aw ka taa o lakali Zan ye : Fiyentɔw bɛ yeli kɛ, nabaraw bɛ taama, kunatɔw bɛ saniya, tulogerenw bɛ mɛnni kɛ, suw bɛ kunun, Kibaroduman welewele bɛ da faantanw ye; 23 ni ne ma kɛ mɔgɔ min kunnatiyɛn sabu ye, hɛra bɛ o tigi ye!»
24 Zan ka mɔgɔ cilenw kɔseginna minkɛ, Yezu kumana jama ye Zan ko la, ko : Aw taara mun lajɛ kungolankolon kɔnɔ?
25 Bɔkala lamagatɔ fiyɛn fɛ wa?
Aw dun taara mun lajɛ sa?
Fini saramaw bɛ mɔgɔ min kan na wa?
Mɔgɔ min kɔni bɛ fini dawulamaw don, ka balo diyɛn diyaw cɛ la, olu de bɛ masasow la.
26 O la sa, aw dun taara mun filɛ?
Kira dɔ wa?
Ɔwɔ, ne bɛ a jɛya aw ma ko a ka bon ni kira ye.
27 A sɛbɛnnen bɛ ale de ko la, ko : “A filɛ, ne bɛ ne ka ciden bila i ɲɛ ka sira labɛn.”
28 Ne bɛ a jɛya aw ma, ko : Mɔgɔ si ma bangin muso fɛ min ka bon ni Zan ye.
29 O bɛɛ ni a ta, Ala ka masaya kɔnɔmɔgɔw bɛɛ la dɔgɔmannin, o bɛ Zan ni san cɛ. Jama min ye a ka kuma lamɛn, hali faamawariminɛnaw, olu sɔnna Ala ka tilennenya ye ka a masɔrɔ u ye a ɲini ka batize Zan ka batɛmu la.
30 Nka Fariziyɛnw ni Jɛ sigikan dɔnbagaw, Ala tun ye min ŋaniya olu ye, olu ye u ban o la, ka a masɔrɔ u ma sɔn Zan ka u batize.
Yezu ni a tilelamɔgɔw
31 «Ne na nin tilemɔgɔw ni jɔnni kɛnyɛ?
U ni jɔnni bɔlen bɛ ɲɔgɔn fɛ?
32 U bɔlen bɛ denmisɛnw fɛ minnu sigilen bɛ fɛrɛkɛnɛw la ka a fɔ ɲɔgɔn ye : “Anw ye file fiyɛ, aw ma dɔn kɛ.
Anw ye sukasidɔnkiliw da, aw ma kasi!”
33 Zan Batisi kɔni nana ; a ma buuru dun, a ma ɛrɛzɛndɔlɔ min, aw ko : “Jinɛ bɛ a la!”
34 Mɔgɔ Denkɛ nana, o bɛ dumuni kɛ, o bɛ minni kɛ; aw bɛ a fɔ, ko : “Nuguma ani dɔlɔminnaba filɛ nin ye, faamawariminɛnaw ani hakɛkɛlaw teri!”
35 Hakilimaya denw de bɛ hakilimaya jotigiya.»
Yezu ni muso hakɛkɛla
36 Fariziyɛn dɔ ye Yezu wele dumuni na a ka so. Yezu donna o ka so ka a sigi dumuni kunna.
37 Muso hakɛkɛla dɔ bɔra dugu kɔnɔ ka na.
A tun ye a mɛn ko Yezu bɛ dumuni na Fariziyɛn nin ka so. Daganin dagɛlɛnmanba dɔ tun bɛ a bolo min falen tun bɛ sumadiyalan na.
38 A bɔra kɔfɛla fɛ, ka na a biri Yezu sen kɔrɔ ka kasi. A ɲɛji ye Yezu senw ɲigin; a ye olu jɔɔsi ni a kunsigiw ye, ka u susu ka sumadiyalan bɔn u kan.
39 Fariziyɛn min tun ye Yezu wele dumuni na, o ɲɛ dara o kan minkɛ, o ye a fɔ a yɛrɛ kɔnɔ, ko : «Ni nin cɛ tun ye kira ye, muso min bɛ maga a la, a tun na a dɔn ko o ye hakɛkɛla ye!»
40 Yezu ko : «Simɔn, fɛn dɔ bɛ ne fɛ ka fɔ i ye.»
O ye a jaabi, ko : «Makɛ, kuma.»
41 O la, Yezu ko : «Cɛ dɔ ka juru tun bɛ mɔgɔ fila la. Mɔgɔ fɔlɔ tun ka kan ka warijɛkisɛ kɛmɛ duuru sara a ye; tɔ kelen ta tun ye warijɛkisɛ bi duuru ye.
42 U si kelen tun tɛ se ka a ta sara, o de la, a ɲɛna u fila bɛɛ ma ka u ka juru to u ye.
Olu fila la, a ko na diya jɔnni ye ka tɛmɛn jɔnni kan?»
43 Simɔn ye a jaabi, ko : «Ne hakili la, a ɲɛna min ma kosɛbɛ ka caman to o ye.»
Yezu ko a ye: «I ye kiri tigɛ koɲuman.»
44 A ye a yɛlɛma ka a ɲɛsin muso ma ni ka a fɔ: «I ɲɛ bɛ muso nin na wa Simɔn?
Ne donna i ka so ani e ma ji bɔn ne senw kan ; ale dun, a ye ne senw ɲigin ni a ɲɛji ye ani a ye u jɔɔsi ni a kunsigiw ye.
45 I ma ne da susu ; ale dun, kabini a donna yan, a ma ne senw susuli dabila.
46 I ma sumadiyalan kɛ ne kun na ; ale dun ye sumadiyalan dagɛlɛnmanba bɔn ne senw kan.
47 Ne bɛ a fɔ i ye, a ka hakɛw ni u caya bɛɛ, u tora a ye; o kɛra ka da a ka kanuyaba de kan.
Nka hakɛ dɔɔnin tora mɔgɔ min ye, o ka kanuya tɛ bɛrɛ ye. »
48 O kɔ, a ye a kan to muso ma, ko : «I ka hakɛw tora i ye.»
49 Yezu ni minnu tun bɛ dumuni na ɲɔgɔn fɛ, olu ko ɲɔgɔn ye : «Nin ye jɔnni ye fo a bɛ hakɛw to mɔgɔw ye?»
50 O la, Yezu ye a fɔ muso ye, ko : «I ka dannaya ye i kisi, taa hɛra la.»
8
Yezu nɔfɛmusow
1 A kɛra ko, Yezu tun bɛ taama na dugubaw ni dugumisɛnw fɛ ka Ala ka Masaya Kibaroduman kofɔ ani ka a welewele da.
Ciden tan ni fila tun bɛ taama a nɔ fɛ. 2 Muso damadɔw fana, minnu kɛnɛyara ka bɔ jinɛjuguw ani banaw bolo : Mari min tun bɛ wele Magidala Mari, jinɛ wolonwula gɛnna ka bɔ min na ; 3 Zaani min tun ye Erɔdi ka koɲɛnabɔla Suza muso ye, ka fara Suzani ani muso caman wɛrɛw kan minnu tun bɛ u dɛmɛ ni u bolonafolow ye.
Sikisɛ ntalen
4 Jamakuluba tun ye a lajɛ Yezu da fɛ ka bɔ dugu caman na, a kumana ntalen na a ye, ko : 5 « Siserila bɔra ka taa a ka sikisɛ seri.
Ka a to sikisɛ serili la, kisɛ dɔw binna sira kan ; tɛmɛnbagaw ye olu cɔnkɔn ni u senw ye ani sanfɛkɔnɔw ye u bɛɛ sogin.
6 Dɔw binna farakolo kan, olu falennen kɔ, u jara katugu sumaya tun tɛ u kɔrɔ.
7 Dɔw binna ŋɔniw cɛ la ani ŋɔniw wulitɔ ye olu fiyɛ.
8 Dɔw binna dugukolo duman na, olu falenna ka den fo u ɲɔgɔn kisɛ kɛmɛ. »
O fɔlen a fɛ, a pɛrɛnna, ko : «Tulo bɛ min fɛ ka mɛnni kɛ, o tigi ka mɛnni kɛ!»
Ntalenw dakun
9 A ka kalandenw ye a ɲininka ntalen in kɔrɔ la.
10 A ko : « Ala ka Masaya gundow dɔnni dira aw ma; mɔgɔ tɔw ta ye ntalenw de ye; o de la, u bɛ filɛli kɛ, nka u tɛ yeli kɛ; u bɛ lamɛnni kɛ, nka u tɛ faamuyali kɛ.
Siserila ntalen kɔrɔ
11 « Ntalen in kɔrɔ filɛ nin ye : Sikisɛ ye Ala ka Kuma de ye.
12 Sikisɛ minnu binna sira kan, olu ye mɔgɔw ye minnu bɛ kuma lamɛn. O kɔ, Sitanɛ bɛ na ka o Kuma ta ka bɔ u dusukun na walasa ka u bali ka dannaya kɛ ka kisi.
13 Minnu binna farakolo kan, olu ye mɔgɔw ye minnu bɛ kuma lamɛn ka a minɛ ni nisɔndiya ye. Nka gili tɛ u la, u ka dannaya ye waatinin ko ye ; kɔrɔbɔli tuma, u bɛ u mabɔ.
14 Kisɛ minnu binna ŋɔniw cɛ la, olu fana ye mɔgɔw ye minnu bɛ kuma lamɛn. Nka haminakow, diyɛn nafolow ni a diyaw bɛ olu nagasi ka taa. U tɛ se ka den barikama kɛ.
15 Kisɛ minnu binna dugukolo duman na, olu ye mɔgɔw ye minnu bɛ kuma minɛ u dusukun na ni ŋaniya ɲuman ye. Olu bɛ a mara ani ka den kɛ u ka timinandiya kosɔn.
Fitinɛdaga ntalen
16 «Mɔgɔ si tɛ fitinɛ mɛnɛ ka fɛn dɔ biri a kunna wali ka a turu dlan jukɔrɔ. Nka a bɛ turu a turuyɔrɔ la walasa mɔgɔ minnu bɛ don so kɔnɔ, olu ka a yeelen ye.
17 Foyi kɔni dogolen tɛ ni o tɛna bila kɛnɛ kan; gundo si tɛ min tɛna dɔn ani min tɛna bɔ kɛnɛ kan.
18 O la sa, aw ka aw kɔlɔsi aw lamɛnnikɛcogo la!
Bawo dɔ bɛ mɔgɔ min bolo, dɔ na di o ma tugun; foyi tɛ min bolo, hali a bɛ min jate a ta ye, o na bɔɔsi a la.»
Yezu balimaw
19 Yezu ba ni a balimaw nana a yɔrɔ nka u tun tɛ se ka a lasɔrɔ jamakulu bonya kosɔn.
20 A ladɔnniyara, ko: «I ba ni i balimaw jɔlen bɛ kɛnɛ ma, u bɛ a fɛ ka i ye. »
21 Nka a ye u jaabi, ko: «Mɔgɔ minnu bɛ Ala ka kuma lamɛn ani ka o sira taama, olu de ye ne ba ani ne balimaw ye.»
Yezu bɛ fiyɛnba mada
22 A kɛra ko Yezu ni a ka kalandenw donna kurun kɔnɔ. A ko u ma: «Anw ka taa dala fan dɔ fɛ. »
U taara fo ka se ji dunmayɔrɔ la.
23 Ka u to kurun jufali la, ale sunɔgɔra.
Fiyɛnba dɔ wulila ji kan. Ji tun bɛ ka don kurun kɔnɔ fo ka u bila farati la.
24 U ye u madon a la ka a lakunun, ko: «Makɛ, anw totɔ filɛ nin ye! »
A kununna minkɛ, a ye kankari da fiyɛn ni jikuluw ye ani mankan dara tewu.
25 A ko u ye: «Aw ka dannaya bɛ min? »
U siranbagatɔ kabakoyalen tun bɛ ka a fɔ ɲɔgɔn ye, ko: «Nin ye jɔnni ye fo a bɛ ci bila fiyɛn ni ji kan ani olu bɛ a sago kɛ?»
Zenezarɛti jinɛtɔ
26 U sera Zerazeni dankan na, Galile jamana kuntilenna na.
27 Yezu bɔtɔ kurun kɔnɔ, jinɛtɔ dɔ nana a kunbɛn.
O tun ye fini bila kabini tumajan ani o tun tɛ balo so kɔnɔ fo sɛlɛw kɔnɔ.
28 A ɲɛ dara Yezu kan minkɛ, a ye kulokanba ci ka a bin Yezu sen kɔrɔ ani ka pɛrɛn ka a fɔ: «Yezu, Fɛnbɛɛkunna Ala Den, mun bɛ e ni ne cɛ?
Ne b’i deli, i kana ne tɔɔrɔ. »
29 Yezu kɔni ye a fɔ jinɛjugu in ye ko a ka bɔ cɛ in na.
Bawo senɲɛ caman, jinɛjugu in tun donna cɛ nin na. Mɔgɔw tun bɛ o siri ni jɔlɔkɔ ye ka nɛgɛ don a senw la. Nka o tun bɛ a sirilanw tigɛ ani jinɛjugu tun bɛ a lataa kungolankolon kɔnɔ.
30 Yezu ye a ɲininka, ko: «I tɔgɔ bɛ di? »
A ko : «Kɛlɛdenkulu,» katugu jinɛ caman tun bɛ cɛ in na; 31 ani olu tun bɛ ka u makasi Yezu la ko a kana u lajigin Tununyɔrɔba la.
32 Lɛkuluba tun bɛ dumuni na kulu la.
Jinɛw ye a madeli ko a ka to u ka don lɛ ninnu la.
A ye u labila ka o kɛ.
33 U bɔra cɛ la ka don lɛw la; o lɛkuluba ye u to san fɛ ka u cun ba kɔnɔ, u bɛɛ sara ji la.
34 O ko min kɛra, gɛnnikɛlaw ye o ye minkɛ, u bolila ka taa o lakali dugu kɔnɔ ani bugufiyɛw la.
35 Mɔgɔw bɔra ka na o lajɛ.
U selen Yezu yɔrɔ, jinɛw bɔra cɛ min na, u ye o sigilen sɔrɔ Yezu sen kɔrɔ. Fini tun bɛ a la, a hakili lafiyalen tun bɛ. Jasiran ye u minɛ.
36 Minnu kɛra o seerew ye, jinɛtɔ kɛnɛyara cogo min na, olu ye o lakali mɔgɔ tɔw ye.
37 O la sa, Zerazenikaw bɛɛ ye a ɲini Yezu fɛ ko a ka i mabɔ u ka yɔrɔ la, ka a masɔrɔ u sirannenba tun don.
Yezu donna kurun kɔnɔ ka segin.
38 Jinɛw bɔra cɛ min na, o ye a deli walasa ka to a fɛ. Nka a ye o labila, ko:
39 «I kɔsegin ka taa i bara. Ala ye ko minnu kɛ i ye, i ka olu bɛɛ lakali mɔgɔw ye. »
Cɛ in taara ani Yezu tun ye ko o ko kɛ a ye, a yaalala ka o lakali dugu yɔrɔ bɛɛ la.
Zayiri denmuso su lakununni ani muso dɔ ka jolibɔbana kɛnɛyali
40 Yezu kɔsegintɔ, jama ye a kunbɛn ni nisɔndiya ye, katugu mɔgɔw bɛɛ tun sigilen bɛ ka a makɔnɔ.
41 A filɛ sa, cɛ dɔ nana min tɔgɔ ye ko Zayiri, alabatoso ɲɛmɔgɔ dɔ tun don.
A ye a bin Yezu sen kɔrɔ ka o deli ko a ka taa ale ka so, 42 katugu a denmusonin kelen pe, min tun bɛ taa san tan ni fila ɲɔgɔn na, o tun bɛ ɲini ka sa.
Yezu taatɔ yen, jamakuluw tun bɛ ka a degun.
43 Muso dɔ tun bɛ o yɔrɔ la jolibɔbana tun bɛ min na kabini san tan ni fila. O tun ye a ciyɛn mumɛ di furakɛlaw ma nka mɔgɔ si tun ma se ka a kɛnɛya. 44 O muso nana Yezu kɔ fɛ, ka gɛrɛ a la ani ka a bolo maga o ka dulɔkiba dawolo la. O yɔrɔnin bɛɛ a ka jolibɔ jɔra.
45 Yezu ye ɲininkali kɛ, ko « Jɔnni magara ne na ?»
Ka bɛɛ to yɛrɛlafasa la, Piyɛri ko : « Makɛ, jamakuluw de bɛ ka i gɛrɛntɛ ani ka i ɲɔni !»
46 Yezu ko tugun : « Dɔ magara ne na, katugu ne bɔra a kala ma ko barika dɔ bɔra ne na.»
47 Muso ye a dɔn minkɛ ko bɔ kɛra ale kala ma, a yɛrɛyɛrɛtɔ nana a bin Yezu sen kɔrɔ . A magara o la kun min na ani a kɛnɛyara yɔrɔnin kelen cogo min, a ye o lakali jama bɛɛ ɲɛna.
48 Yezu ko a ye: «Ne denmuso, i ka dannaya ye i kisi! Taa hɛra la.»
49 Ka Yezu to kuma na, mɔgɔ dɔ bɔra alabatoso ɲɛmɔgɔ nin bara ka na a fɔ, ko: «I denmuso sara, i kana Makɛ sɛgɛn tugun. »
50 Nka Yezu kɛlen ka o kuma mɛn, a ye jaabili kɛ, ko: «I kana siran, dannaya kɛ dɔrɔn, i den na kisi.»
51 Yezu selen so da la, a ma sɔn mɔgɔ si ka don a fɛ, ni Piyɛri ni Zan ni Zaki ani denfa ni denba tɛ.
52 Bɛɛ tun bɛ ka kasi ani ka u disi gosi-gosi den su kunna.
Yezu ko: «Aw kana kasi, den ma sa, a bɛ sunɔgɔ de la. »
53 U ye yɛlɛ bɔ a la, ka a masɔrɔ u tun bɛ a dɔn ko den sara.
54 Nka ale ye den ta a bolo ma ka o wele, ko: «Den o, wuli. »
55 Den ni seginna a la, o wulila ka a jɔ o yɔrɔnin kelen yɛrɛ la.
Yezu ko u ka dumuni di a ma.
56 Den banginbagaw ja wulila. Nka Yezu ye a gɛlɛya u ma, ko: min kɛra, u kana o fɔ mɔgɔ si ye.
9
Kalanden tan ni fila ka cidenya
1 Yezu ye a ka kalanden tan ni fila wele ka fanga ni se di u ma jinɛw kan ani ka banaw kɛnɛya.
2 A ye u ci ka taa Ala ka Masaya welewele da ani ka banabagatɔw kɛnɛya.
3 A ko u ye : « Bere wo, dugutaaminɛn wo, dumuni wo, wari wo; aw kana foyi ta aw ka taama kama; ani dulɔki fila kana kɛ aw si bolo.
4 Aw mana don du o du kɔnɔ, aw ka aw basigi yen fo aw taatuma.
5 Mɔgɔ minnu mana ban ka aw ladon, aw bɔtɔ olu ka dugu kɔnɔ, aw ka aw sennabuguri konkon ka bɔ aw sen na ; o de na kɛ seereya ye u kun kan. »
6 U taara ka tɛmɛn dugu ni dugu, ka Kibaroduman welewele da ni ka kɛnɛyali kɛ o yɔrɔw bɛɛ la.
Erɔdi ni Yezu
7 Ko o ko tun bɛ ka kɛ, jamanatigi Erɔdi tulo donna o bɛɛ la ; a kɔnɔnafilila kosɛbɛ. Dɔw kɔni tun bɛ a fɔ, ko « Zan Batisi kununnen don ka bɔ suw cɛ la. »
8 Dɔw ko : « Eli de seginna ka na. » Dɔwɛrɛw ko : « Fɔlɔ-fɔlɔ kira dɔ de kununnen don ka bɔ suw cɛ la. »
9 Nka Erɔdi tun bɛ a fɔ, ko : « Siga tɛ a la, ne ye Zan kunkolo tigɛ.
Ne bɛ nin kobaw mɛn min ko la, o dun ye jɔnni ye ? »
O de kosɔn a tun bɛ a ɲini ka a ɲɛ da Yezu kan.
Buuruw labugunni senɲɛ fɔlɔ
10 Cidenw kɔseginnen, u ye u ka ko kɛlenw bɛɛ lakali Yezu ye.
A ye a mabɔ ni u ye ka taa Bɛtisayida dugu fan fɛ.
11 Nka jamakuluw kɛlen ka o dɔn, u tugura a nɔ fɛ.
A ye u kunbɛn koɲuman ka Ala ka Masaya kofɔ u ye ani mɔgɔw minnu mago tun bɛ kɛnɛyali la, a ye olu kɛnɛya.
12 Tile tun bɛ ka jigin.
Tan ni fila gɛrɛla a la ka a fɔ a ye : « Nin jamakulu labila u ka taa dafɛduguw ni bugudaw la walasa ka siyɔrɔ ani dumuni sɔrɔ. Katugu an bɛ yɔrɔlankolon de la yan. »
13 Nka Yezu ko u ye : « Aw yɛrɛw ka dumuni di u ma. »
U ye a jaabi, ko : « Fɛn wɛrɛ si tɛ anw bolo ni buurukun duuru ani jɛgɛden fila tɛ.
Fo ni an yɛrɛw taara dumuni san nin jama bɛɛ ye. »
14 Katugu cɛw tun ye mɔgɔ ba duuru ɲɔgɔn ye.
Yezu ko a ka kalandenw ye : « Aw ka u lasigi kulu ni kulu, kulu kelen mɔgɔ bi duuru. »
15 U ye a kɛ ten, ka bɛɛ lasigi.
16 Yezu ye o buurukun duuru ni jɛgɛden fila ta, ka a ɲɛ kɔrɔta san fɛ ka olu barika. O kɔ, a ye u kari-kari ka u di a ka kalandenw ma walasa olu ka u tila-tila jamakulu cɛ.
17 Bɛɛ ye dumuni kɛ ka fa ani dumuni tɔ min tora, o dalajɛra ka segi tan ni fila fa.
Piyɛri ka dannaya jirali
18 A kɛra ko Yezu kelen tun bɛ aladeli la. A ka kalandenw tun bɛ a fɛ yen, a ye olu ɲininka, ko : « Jama ka fɔ la, ne ye jɔnni ye ?»
19 U ye a jaabi, ko : « Zan Batisi; dɔwɛrɛw ko Eli; dɔwɛrɛw fana ko fɔlɔ kira dɔ min kununna ka bɔ suw cɛ la.»
20 «Nka Yezu ko u ye : Aw yɛrɛw ka fɔ la, ne ye jɔnni ye?»
Piyɛri ye kuma ta ka a jaabi, ko : « Ala ka Krista. »
21 Yezu ye a gɛlɛya u ma ko u kana mɔgɔ si ladɔnniya o la.
Yezu ka tɔɔrɔbaw sudaliko fɔlɔ
22 Yezu ko : « A ka kan Mɔgɔ Denkɛ ka tɔɔrɔ kosɛbɛ, mɔgɔkɔrɔw ni sɔnnikɛlaw kuntigiw ani sɛbɛnnikɛlaw ka u ban a la, ka a faga, ani o tile sabanan don, a ka kunun ka bɔ suw cɛ la.
Yezu nɔfɛtaama tɛ taa min kɔ
23 Yezu ye a fɔ mɔgɔ bɛɛ ye, ko : « Min bɛ a fɛ ka tugu ne kɔ, o tigi ka jɛn a yɛrɛ kɔ ka a ka kuruwa ta don o don ani ka ne nɔminɛ.
24 Katugu mɔgɔ min bɛ a fɛ ka a yɛrɛ ni kisi, o na bɔnɛ a ni na ; nka mɔgɔ min na bɔnɛ a ni na ne kosɔn, o na a ni kisi.
25 A bɛ mun ɲɛ mɔgɔ ye ka diyɛn bɛɛ tigiya kɛ, ni a ni bɛ to o da la.
26 Katugu mɔgɔ min bɛ maloya ne ni ne ka kumaw ko la, Mɔgɔ Denkɛ na maloya o tigi ko la, a mana na a yɛrɛ nɔɔrɔ ni Fa nɔɔrɔ ani mɛlɛkɛ senuw nɔɔrɔ cɛ la tuma min na.»
Ala ka Masaya nali ka surun
27 « Ne bɛ a fɔ aw ye, tiyɛn na, mɔgɔ dɔw bɛ yan, saya tɛna se minnu ma sani u ka Ala ka Masaya ye.»
Yezu ɲɛda yɛlɛmali
28 Tile segin ɲɔgɔn nin kumaw fɔlen kɔ, Yezu taara ni Piyɛri ni Zan ni Zaki ye a fɛ kulu la delili kama.
29 A kɛra ko ka a to aladeli la, a ɲɛda cogo yɛlɛmana, a ka finiw ɲɛ jɛyara fo ka yelenku.
30 A filɛ, a ni cɛ fila tun bɛ kuma na ɲɔgɔn fɛ: Moyizi ani Eli tun don, 31 minnu yera nɔɔrɔ cɛ la. U ka kuma tun bɛ Yezu ka hɔrɔnyataama kan min tun ka kan ka dagun sɔɔni Zerusalɛmu.
32 Piyɛri ni a tɔɲɔgɔnw tun bɛ sunɔgɔ girinba bolo; nka u kununnen, u ye Yezu nɔɔrɔ ye ani cɛ fila minnu tun jɔlen bɛ a fɛ.
33 A kɛra ko olu tagatɔ ka bɔ Yezu kɔrɔ, Piyɛri ko a ma: «Makɛ, yan sigi ka di an na. An ka finibugu saba gengen ; E ta kelen, Moyizi ta kelen, Eli ta kelen. » A tun bɛ ka min fɔ, a tun tɛ o dɔn.
34 Ka Piyɛri to o kuma na, kabasen dɔ nana ka a suma biri u kunna. U dontuma kabasen kɔrɔ, siranba ye u minɛ.
35 Kumakan dɔ bɔra kabasen nin na, ko : « Nin ye ne Den mandi ye, aw ka a lamɛn. »
36 Kumakan bannen, mɔgɔ wɛrɛ ma sɔrɔ yen Yezu kelen kɔ.
Kalandenw ye u dade koɲɛ nin kan ani o donw la u ye fɛn min ye, u ma foyi fɔ mɔgɔ si ye o la.
Binnibanatɔ jinɛtɔlama kɛnɛyali
37 A kɛra ko o dugusɛjɛ, u jigintɔ ka bɔ kulu la, jamakuluba nana Yezu kunbɛn.
38 A filɛ, cɛ dɔ pɛrɛnna jamakulu cɛ la, ko : « Makɛ ne b’i deli, i ɲɛ jɔ ne denkɛ la, katugu ne dennin kelen pe don.
39 Jinɛjugu dɔ bɛ don a la ani a bɛ sin ka kulo bɔ. O bɛ a kurukaseri ani dajikangabɔ bila a la. A tɛ bɔ den na nɔgɔya la ; nka ni a bɛ a bila, a bɛ a kolo bɛɛ faga.
40 Ne ye i ka kalandenw deli ko u ka jinɛjugu in gɛn, nka u ma se ka o kɛ. »
41 Yezu ye a jaabi, ko : « Aw bi mɔgɔ dulenw ni dannabalisiw ! Ne na to aw da fɛ fo tuma jumɛn? Ne na muɲu aw kɔrɔ fo tuma jumɛn?
Na ni a ye yan. »
42 Den madontɔ Yezu la, jinɛ ye a firi dugu ma ka a yigiyigi ni fangaba ye.
Nka Yezu ye kankarigɛlɛn da jinɛjugu ye, ka den kɛnɛya ani ka o lasegin a fa ma.
43 Ala ka sebagaya balala u bɛɛ la.
Yezu ka tɔɔrɔbaw sudaliko filanan
Ka a sɔrɔ mɔgɔw bɛɛ tun kabakoyalen bɛ a ka ko kɛlenw la, a ko a ka kalandenw ma : 44 « Aw kɔni, aw ka aw tulo majɔ nin kuma ninnu fɛ : Mɔgɔ Denkɛ bɛ na don mɔgɔw bolo.»
45 Nka u ma o kuma faamu; o kɛra u ma gundo ye walasa u kana o kɔrɔ dɔn. Nka olu fana tun bɛ siran ka a ɲininka kuma nin ko la.
Jɔnni ye bɛɛ la mɔgɔba ye ?
46 Miirina dɔ nana kalandenw la, ko : U la, jɔnni bɛ se ka ye tɔw bɛɛ ni san cɛ ?
47 Nka u kɔnɔnamiiri dɔnnen Yezu fɛ, a ye denmisɛn dɔ minɛ ka o jɔ a kɛrɛ fɛ 48 ani ka a fɔ u ye : « Mɔgɔ o mɔgɔ bɛ nin denmisɛn nin ladon ne Tɔgɔ la, o tigi bɛ ne de ladon. Mɔgɔ o mɔgɔ bɛ ne ladon, o tigi bɛ ne Cibaga de ladon. Ka a masɔrɔ mɔgɔ min ye aw bɛɛ la dɔgɔmannin ye, o tigi de ye mɔgɔba ye.»
Yezu Tɔgɔ nɔfɛkɛlɛ
49 Zan ye kuma ta ka a fɔ, ko : « Makɛ, anw ye mɔgɔ dɔ ye min bɛ jinɛw gɛn i tɔgɔ barika la. An tun bɛ a fɛ ka a bali o la, bawo a tugulen tɛ i la anw fɛ. »
50 Nka Yezu ko a ye : « Aw kana a bali ka o kɛ, katugu mɔgɔ min tɛ an jugu ye, o tigi ye an ɲi ye.»
51 A kɛra ko Yezu ka sannayɛlɛn donw surunyalen, a ye a kun da Zerusalɛmu kan ni kisɛya ye.
52 A ye Cidenw bila ka taa a ɲɛ ; olu ye sira ta ka taa don Samarikaw ka dugu dɔ kɔnɔ walasa ka labɛn kɛ a ye yen.
Zerusalɛmu dugutaa
Samari dugu dɔ banni Yezu ladonni ma
53 Nka ban kɛra ka a ladon, katugu a tun bɛ Zerusalɛmu sira kan.
54 O ko yelen, a ka kalanden Zaki ni Zan ko : « Matigi, i bɛ a fɛ an ka sanfɛtasuma wele ka jigin u kan ka u silatunun wa ?»
55 Nka Yezu ye a yɛlɛma ka a ɲɛsin ka u kɔrɔfɔ.
56 O kɔ, u ye dugu wɛrɛ sira ta.
Cidenya baara tɛ taa min kɔ
57 Ka u to sira kan, cɛ dɔ ko Yezu ye : « Ni i taara yɔrɔ o yɔrɔ, ne na tugu i la. »
58 Yezu ye a jaabi, ko : « Dingɛ bɛ kungowuluw fɛ, ɲaa bɛ sanfɛkɔnɔw fɛ, nka hali yɔrɔ tɛ Mɔgɔ Denkɛ bolo a bɛ a kun don yɔrɔ min. »
59 A ko dɔwɛrɛ ye : « Tugu ne na. »
O cɛ ye a jaabi, ko : « A to ne ka taa fɔlɔ ka ne fa su don. »
60 Nka Yezu ko a ma : « A to suw ka u ka suw don. E kɔni, taa Ala ka Masaya kibaro welewele da. »
61 Cɛ wɛrɛ ko a ye : « Matigi, ne na tugu i la ; nka a to ne ka taa foli di ne somɔgɔw ma fɔlɔ. »
62 Yezu ye a jaabi, ko : «Mɔgɔ min bɛ a bolo to misidaba la ka a kɔfilɛ, o tigi man kan ni Ala ka Masaya ye.»
10
Kalanden bi wolonwula ni fila ka cidenya
1 O kow kɔ, Matigi ye mɔgɔ biwolonwula ni fila latɔmɔ ka u ci fila-fila ka taa duguw ni bugudaw la a yɛrɛ tun ka kan ka se minnu na.
2 A ko u ye : « Suman tigɛta ka ca nka baaradenw man ca. O la sa, aw ka sumantigi deli a ka baaradenw ci ka taa a ka suman tigɛ.
3 Aw ka taa !
Ne bɛ aw ci iko sagadenw, naasiwuluw cɛ la.
4 Wari wo, npalan wo, sabara wo, aw kana olu si ta aw fɛ ani aw kana aw jɔ ka mɔgɔ si fo sira fɛ.
5 Aw mana don so o so kɔnɔ, aw ka fɔlɔ ka a fɔ : “Hɛra ka kɛ nin so kɔnɔ !”
6 Ni hɛra kanubaga bɛ yen, aw ka hɛra na jigin o kan ; ni o tɛ, a na kɔsegin aw ma.
7 Aw ka to o so kɔnɔ. Dumunifɛn ni minnifɛn min mana di aw ma, aw ka sɔn olu la, katugu baarakɛla ka kan ni a sara ye.
Aw kana bɔ du dɔ kɔnɔ ka yɛlɛma dɔwɛrɛ kɔnɔ.
8 Aw mana don dugu o dugu kɔnɔ, ni aw ladonna yen, min mana di aw ma aw ka o dun.
9 Aw ka banabagatɔw kɛnɛya yen ani ka a fɔ o dugumɔgɔw ye, ko : “Ala ka Masaya ye a magɛrɛ aw la.”
10 Aw mana don dugu o dugu kɔnɔ, ni aw ma ladon yen, aw ka bɔ ka aw jɔ fɛrɛkɛnɛw la, ka a fɔ : 11 “Hali aw ka dugu buguri min nɔrɔlen bɛ an sen na, an bɛ o konkon walasa ka o to aw ye.
O bɛɛ ni a ta, aw ka a dɔn ko Ala ka Masaya ye a magɛrɛ.”
12 Ne bɛ a fɔ ka a jɛya aw ma, kiri donw, Sodɔmu dugu ka ɲɛgan na nɔgɔya ka tɛmɛn o dugu sina ta kan.
13 «Bɔnɛ bɛ i ye, Korazɛn!
Bɔnɛ bɛ i ye, Bɛtisayida!
Ka a masɔrɔ kabako minnu kɛra aw bara, ni olu ɲɔgɔn tun kɛra Tiri ani Sidɔn dugu kɔnɔ, bi tun na a sɔrɔ o dugumɔgɔw ye cafufini da, ani ka u sigi bugurijɛ cɛ la, ka u sɔn yɛlɛma.
14 O de kosɔn, ne bɛ a fɔ aw ye ko kiri don, min na da aw kan, o na juguya ka tɛmɛn Tiri ani Sidɔn duguw ta kan.
15 E dun Kafaranawɔmu, a bɛ i ɲɛ na ko i na kɔrɔta fo sankolo la wa?
I na lajigin fo suw ka jamana kɔnɔ!
16 «Mɔgɔ min bɛ aw lamɛn, o tigi bɛ ne fana lamɛn. Mɔgɔ min bɛ ban aw la, o tigi bɛ ban ne fana la. Mɔgɔ min dun bɛ ban ne na, o bɛ ban ne Cibaga de la.»
Kalanden bi wolonwula ni fila kɔseginni
17 Kalanden bi wolonwula ni fila nisɔndiyalenba kɔseginna. U tun bɛ ka a fɔ, ko: «Matigi, hali jinɛjuguw kolola an ye e Tɔgɔ la. »
18 Yezu ko u ye : «Ne ɲɛ tun bɛ Sitanɛ bintɔ la ka bɔ san fɛ iko sanyɛgɛyɛgɛ.
19 Aw kɔni, ne ye se di aw ma ka saw ni nkɔsɔnw cɔnkɔn, ka se di aw ma fana jugu ka fanga bɛɛ kan, foyi tɛna se ka juguman kɛ aw la.
20 O bɛɛ ni a ta, aw kana ɲagali ko jinɛjuguw bɛ aw ka se kɔrɔ; nka aw ka ɲagali ko aw tɔgɔ sɛbɛnnen de bɛ sankolow la.»
Yezu bɛ barika da a Fa ye
21 O waati yɛrɛ la, Yezu sɛwara kosɛbɛ Hakili Senu la, ani a ko: «Ne Fa, sankolo ni dugukolo Tigiba, ne bɛ i tanu, katugu i ye nin kow dogo hakilimaw ni dɔnnikɛlaw la, ka u jira denmisɛnw la.
Ɔwɔ, ne Fa, a diyara i ye ka a kɛ o cogo de la.
22 Fɛn bɛɛ dira ne ma ne Fa fɛ. Mɔgɔ si tɛ a dɔn Den ye min ye, ni Fa tɛ ; ani mɔgɔ si tɛ a dɔn Fa ye min ye, ni Den tɛ, fo Den bɛ a fɛ ka o jira mɔgɔ min na.»
Yezu ka kalandenw ka kunnadiya
23 O kɔ, Yezu ye a yɛlɛma ka a ɲɛsin a ka kalandenw ma ka a fɔ olu dama ye, ko : « Aw ɲɛ bɛ fɛn min na, ɲɛ minnu bɛ o ye, hɛra bɛ olu ye !
24 Ne kɔni bɛ a fɔ ka a jɛya aw ma ko aw ɲɛ bɛ min na, kira caman ani masakɛ caman ye a kanu ka o ye nka u ma o ye. Aw tulo bɛ min na, u ye a kanu ka o mɛn u tulo la, nka u ma o mɛn.»
Ci bɛɛ la belebele
25 Ala ka Jɛ sigikan dɔnbaga dɔ ye Yezu ɲininka walasa ka a kɔrɔbɔ. A ko : « Karamɔgɔ, ne ka kan ka mun kɛ walasa ka balo banbali sɔrɔ ciyɛn ye ? »
26 Yezu ye a ɲininka, ko : « Ala ka Jɛ sigikan kɔnɔ, mun sɛbɛnnen bɛ yen ?
E ye o kalan ka a faamu cogo di ?»
27 Cɛ nin ye a jaabi, ko : « I ka i Matigi Ala kanu, i dusukun bɛɛ la, i ni bɛɛ la, i fanga bɛɛ la ani i hakili bɛɛ la. I ka i tɔɲɔgɔn fana kanu iko i yɛrɛ. »
28 Yezu ko a ye: «I ye jaabi ɲuman di. A kɛ o cogo la ani i na balo.»
Samarika ɲuman ntalen
29 Nka cɛ nin tun bɛ a fɛ ka a yɛrɛ jotigiya. A ko Yezu ye: «O tuma na, jɔnni dun ye ne tɔɲɔgɔn ye? »
30 O la, Yezu ye kuma ta kokura, ko: «Cɛ dɔ tun bɛ ka bɔ Zerusalɛmu ka taa Zeriko. A ni binkannikɛlaw kunbɛnna; olu ye a bolofɛn bɛɛ minɛ a la, ka a sɛbɛkɔrɔ bugɔ ka taa ka a to saya ni balo cɛ.
31 Sɔnnikɛla dɔ tun bɛ ka tɛmɛn o sira kelen fɛ, o ye a ye ani o farala ka tɛmɛn sira fan dɔ fɛ.
32 Lewisi dɔ fana nana se yɔrɔ nin na, o ye a ye ani o farala ka tɛmɛn sira fan dɔ fɛ.
33 Nka Samarika dɔ dugutaatɔ nana se a ma, o ye a ye, a tin donna o la.
34 O gɛrɛla cɛ nin na ka tulu ni ɛrɛzɛndɔlɔ bɔn o jogindaw kan ani ka u siri. O kɔ, o ye a layɛlɛn a yɛrɛ ka bagan kan ka taa ni a ye dunanw jiginyɔrɔ la ani ka a mago don a la.
35 O dugujɛ, o ye warijɛ gana fila bɔ ka olu di dunanjiginyɔrɔ tigi ma, ko: “I mago don a la! I mana fɛn o fɛn bɔ ka fara nin kan, ne kɔsegintɔ na o bɛɛ sara i ye”.
36 Binkannikɛlaw binna cɛ min kan, e ɲɛ na, mɔgɔ saba ninnu na, jumɛn kɛra a tɔɲɔgɔn ye? »
37 Jɛ sigikan dɔnbaga ye a jaabi, ko: «Min hinɛna a la. »
Yezu ko a ye: «Taa ani e fana ka o ɲɔgɔn kɛ.»
Yezu ladonni Mariti ni Mari fɛ
38 Ka Yezu ni a ka kalandenw to sira fɛ, a donna dugunin dɔ kɔnɔ. Muso dɔ, min tɔgɔ tun ye ko Mariti, o ye a ladon a ka so.
39 Balimamuso dɔ tun bɛ Mariti fɛ min tɔgɔ ye ko Mari. Mari tun sigilen bɛ Matigi sen kɔrɔ ka o ka kumaw lamɛn.
40 Nka Mariti kɔni tun boli-bolila ka a yɛrɛ magan baaramisɛn caman na.
O la, a sinna ka bala ka na a fɔ, ko : « Matigi, ne balimamuso ye baara to ne kelen bolo, o tɛ e tɔɔrɔ wa ?
A fɔ a ye sa ko a ka ne dɛmɛ ! »
41 Nka Matigi ye a jaabi, ko : « Mariti, Mariti, e bɛ jɔrɔ la ka girin fɛn caman ko la. 42 Ka a sɔrɔ mago jɔlen ye kelen pe de ye.
Mari ye niyɔrɔ bɛɛ la ɲuman ta ; o dun tɛna bɔɔsi a la.»
11
An Fa Ala delicogo
1 A kɛra ko don dɔ Yezu tun bɛ ka Ala deli yɔrɔ dɔ la ; a tilalen o la, a ka kalandenw dɔ la kelen ye a kan to a ma, ko : « Matigi, Ala bɛ deli cogo min na, an dege o la iko Zan ye a ka kalandenw dege cogo min. »
2 A ye u jaabi, ko : « Ni aw bɛ Ala deli, aw ka a fɔ: Fa, i Tɔgɔ ka senuya; i ka Masaya ka na.
3 Anw ka bi tilebalo di anw ma.
4 Anw ka juruw to anw ye iko anw fana bɛ anw ka jurumantigiw taw to u ye cogo min. I kana anw labila kɔrɔbɔli bolo, nka anw tila kojugu la.»
Ɲininikɛla timinandi
5 Yezu ko tugun a ka kalandenw ye : « Ni teri bɛ aw dɔ la kelen fɛ, o mana a sɛgɛrɛ dugutila fɛ ka a fɔ, ko : “Buurukun saba di ne ma, 6 katugu ne teriw dɔ nana ka bɔ taama na, fɛn dun tɛ ne bolo ka di o ma”.
7 Ni terikɛ ye o jaabi ka a to so kɔnɔ, ko : “I kana ne sɛgɛn ; da tugulen bɛ, ne ni ne denw dalen bɛ ka ban. Ne tɛ se ka wuli tugun ka fɛn di i ma”.
8 Ne bɛ a fɔ aw ye, hali ni a ma wuli ka buuru di teriya kosɔn, a na wuli teri in ka dantɛmɛwale kosɔn ani o mago bɛ fɛn o fɛn na, a na o bɛɛ di o ma.»
Delili nafa
9 « Ayiwa ne de bɛ a fɔ aw ye, ko : Aw ka fɛn deli ani fɛn na di aw ma ; aw ka fɛn ɲini ani aw na fɛn sɔrɔ ; aw ka da kɔnkɔn ani da na yɛlɛ aw ye.
10 Mɔgɔ min bɛ fɛn deli, fɛn na di o ma ; min bɛ fɛn ɲini, o na fɛn sɔrɔ.
11 Denfa jumɛn bɛ aw cɛ la min na sa di a den ma ka a sɔrɔ o bɛ jɛgɛ ɲini a fɛ ?
12 Wali nkɔsɔn ka a sɔrɔ den bɛ syɛfan ɲini a fɛ ?
13 O la sa, aw minnu ka jugu, ni aw bɛ se fɛnɲumanw dili la aw denw ma, aw Fa min bɛ sankolo la, o tɛna girinya aw ye ka Hakili Senu di mɔgɔw ma minnu bɛ o deli a fɛ wa !»
Yezu ni Bɛlizebuli
14 Don dɔ Yezu ye jinɛ bobo dɔ gɛn.
Jinɛ bɔlen kɔ, bobokɛ ye a daminɛ ka kuma ani jamakulu kabakoyara.
15 Dɔw ye u kan to, ko : « A bɛ jinɛw gɛn jinɛkuntigi Bɛlizebuli de barika la.
» 16 Walasa ka a kɔrɔbɔ, dɔwɛrɛw tun bɛ ka taamasyɛn dɔ ɲini a fɛ min bɛ bɔ sankolo la.
17 Yezu tun bɛ u kɔnɔnamiiri dɔn, a ko u ye : « Bɛnbaliya bɛ jamana o jamana kɔnɔ, o laban ye tomon ye, o kɔnɔnasow na wuruba ɲɔgɔn kan.
18 Ni bɛnbaliya bɛ Sitanɛ ka so kɔnɔ, a ka Masaya mara basigilen na to cogo di ?
Aw ko ne bɛ jinɛw gɛn Bɛlizebuli barika la.
19 Ni ne bɛ u gɛn Bɛlizebuli barika la, aw ka mɔgɔw dun, olu bɛ u gɛn jɔnni barika la ?
O de kosɔn, olu yɛrɛ na kɛ aw kiritigɛlaw ye.
20 Nka, ni ne bɛ jinɛw gɛn Ala barika la, o kɔrɔ ye ko Ala ka Masaya tile bɔra aw ye.
21 Ni maramafɛntigi barikama labɛnnenba bɛ a yɛrɛ ka masaso kɔlɔsi, a bolofɛnw lakanalen don.
22 Nka mɔgɔ min barika ka bon ni ale ta ye, ni o nana ka se sɔrɔ a kan, a jigi tun bɛ maramafɛn minnu kan, o bɛ olu bɔɔsi a la ani o ye fɛn o fɛn minɛ a la, o bɛ olu bɛɛ tila mɔgɔw ni ɲɔgɔn cɛ.»
Yezu dantigɛlikan
23 « Mɔgɔ min tɛ ne fɛ, ne kɛlɛbaga ye o tigi ye ; min ni ne tɛ jɛ ka fɛnw dalajɛ, fɛn yɛrɛkɛla ye o tigi ye.»
Jinɛjugu kɛlɛtigitɔ kɔseginni
24 « Jinɛjugu mana bɔ mɔgɔ la, a bɛ a yaala-yaala kungolankolon kɔnɔ ka a lafiyayɔrɔ ɲini.
A kɔlilen, a bɛ a fɔ : “Ne bɔra ne ka so min kɔnɔ, ne bɛna ne kɔsegin ka taa yen.”
25 A setuma, a bɛ a sɔrɔ ko o furannen ka o masiri.
26 O la, a bɛ a kɔsegin ka taa jinɛ wolonwula wɛrɛw labɛn ka na a fɛ minnu ka jugu ni ale yɛrɛ ye. U bɛ don so in kɔnɔ ka u basigi yen.
O cogo la, o tigilamɔgɔ kɛcogokura bɛ juguya ka tɛmɛn fɔlɔ kan.»
Hɛra sɛbɛ
27 A kɛra ko, ka Yezu to kuma na, muso dɔ ye a kan kɔrɔta jamakulu cɛ la ka a fɔ a ye, ko: «Kɔnɔbara min ye i doni ani i ye sin minnu min, hɛra bɛ olu tigi ye! »
28 O la sa, Yezu ko: «Mɔgɔ minnu bɛ Ala ka kuma lamɛn ni ka o mara, hɛra bɛ olu fana ye!»
Kira Zonasi ka taamasyɛn
29 Jamakulu tun bɛ ka bonya ka taa a fɛ, Yezu ko: «Bi tilemɔgɔw ye mɔgɔjuguw de ye; u bɛ taamasyɛn dɔ ɲini nka taamasyɛn wɛrɛ tɛna jira u la Zonasi ta dɔrɔn kɔ.
30 Zonasi kɛra taamasyɛn ye Niniwikaw bolo cogo min, Mɔgɔ Denkɛ fana na kɛ ten bi tilemɔgɔw bolo.
31 Kiri don, Saba jamana masamuso na wuli ka a jɔ tile in mɔgɔw kama ani ka kiri bin u kan, katugu a bɔra diyɛn dan na ka na i tulo majɔ Salomɔn ka hakilimaya kumaw la, dɔ dun bɛ yan min ka bon ni Salomɔn ye.
32 Kiri don, Niniwikaw na wuli ka u jɔ bi tilemɔgɔw fɛ ani ka kiri bin u kan, ka a masɔrɔ olu ye u sɔn yɛlɛma Zonasi ka weleweledali sabu fɛ, dɔ dun bɛ yan min ka bon ni Zonasi ye.”
Yeelenko kuma dɔwɛrɛw
33 «Mɔgɔ si tɛ fitinɛ mɛnɛ ka o dogo wali ka minɛn dɔ biri o da la nka a bɛ o turu o turuyɔrɔ la walasa minnu bɛ don so kɔnɔ olu ka yeelen ye.
34 «Farikolo ka fitinɛdaga, o ye ɲɛkisɛ de ye.
Ni i ɲɛkisɛ ka kɛnɛ, i farikolo mumɛ bɛ yeelen na; nka ni a man ɲi, i farikolo fana bɛ dibi la.
35 O la sa, e ka i kɔlɔsi walasa yeelen min bɛ i la, o kana kɛ dibi ye.
36 Ni i farikolo mumɛ bɛ yeelen na, ka a sɔrɔ dibimayɔrɔ si tɛ a la, o tuma a mumɛ na yelenkun iko fitinɛ yeelen bɛ yelenkun i ye cogo min.»
Fariziyɛnw ni Jɛ sigikan dɔnbagaw
37 Ka Yezu to kuma na, Fariziyɛnw dɔ ye a wele tilelafana na.
Yezu donna o ka so ka a sigi dumuni kunna.
38 Fariziyɛn in kɛlen ka a ye ko Yezu ma fɔlɔ ka saniyali laada kɛ dumuni ɲɛ, a kabakoyara.
39 Nka Matigi ko a ma: «Hatɛ! Aw Fariziyɛnw kɔni, aw bɛ minnifilen ani dumuniminɛn kɔkanna saniya nka aw kɔnɔ falen bɛ natabaya ni juguya la!
40 Hakilintanw!
Min ye kɔkanna dilan, o ma kɔnɔna fana dilan wa?
41 Aw ka aw bolofɛnw di saraka ye; o tuma na sa, fɛn bɛɛ na saniya aw bolo.
42 Aw Fariziyɛnw, bɔnɛ bɛ aw ye, katugu aw bɛ hali nakɔkɔnɔfɛnw bɛɛ jaka bɔ iko nanaye ani furabuluw ka a sɔrɔ aw bɛ tilennenya ni Ala kanuya bila aw bolokɔ fɛ!
Min tun ka kan ka kɛ fɔlɔ ka a sɔrɔ kow tɔ si ma bila bolokɔ fɛ, o de filɛ o ye.
43 Aw Fariziyɛnw, bɔnɛ bɛ aw ye, katugu aw bɛ min ɲini kosɛbɛ, o ye sigiyɔrɔ fɔlɔw ye Alabatosow kɔnɔ ani ka aw fo kɛnɛbaw kan, o de ka di aw ye!
44 Bɔnɛ bɛ aw ye, katugu aw bɛ iko kaburuw taamasyɛn tɛ minnu na ani i bɛ taama minnu kan ka a sɔrɔ i ma o dɔn! »
45 O la, Jɛ sigikan dɔnbaga dɔ ye kuma ta, ko : «Karamɔgɔ, i ka nin kumacogo bɛ anw fana lagosi.»
46 Yezu ko tugun : «Aw fana, Jɛ sigikan dɔnbagaw, bɔnɛ bɛ aw ye, katugu aw bɛ doniw da mɔgɔw kun, doni minnu tɛ se ka ta ka a sɔrɔ hali aw yɛrɛw bolokɔni kelen pe tɛ maga o doniw la.
47 Bɔnɛ bɛ aw ye, katugu aw bɛ kiraw kaburuw jɔ, ka a sɔrɔ aw faw de ye olu faga.
48 O cogo la, aw bɛ a seereya ko aw faw ka wale kɛlenw bɛnna aw ma, ka a masɔrɔ olu ye kiraw faga ani aw ye u kaburuw jɔ.
49 O de kosɔn, Ala ye a to a ka hakilimaya yɛrɛ de la, ka a fɔ: Ne na kiraw ni Cidenw bila ka taa u yɔrɔ.
U na olu dɔw faga ka dɔw nimatɔɔrɔ. 50 O cogo la, bi tilemɔgɔw na ɲininka kiraw bɛɛ joli ko la, joli min bɔnna kabini diyɛn datuma. 51 Ka a daminɛ Abɛli joli la fo ka se Zakari joli ma, o min fagara sɔnnibanbe ni Yɔrɔ senuba furancɛ la.
Ɔwɔ, ne bɛ a fɔ aw ye, bi tilemɔgɔw na ɲininka o ko la.
52 « Jɛ sigikan dɔnbagaw, bɔnɛ bɛ aw ye, katugu aw ye dɔnniya konnɛgɛ bɔ, aw yɛrɛw ma don ani minnu tun bɛ a fɛ ka don, aw bɛ olu bali. »
53 Yezu bɔlen kɔ o yɔrɔ la, sɛbɛnnikɛlaw ni Fariziyɛnw wulila ni juguyaba ye a kama; u tun bɛ ka ɲininkali gan a kɔ fɛn caman kun kan 54 ani ka a bɛlɛn walasa ka kuma dɔ minɛ a da.
12
Dannatigi ka seereyali
1 O waati la, jamakulu ye a dalajɛ Yezu la, mɔgɔ ba caman, fo u bɛ ɲɔgɔn foroki. Yezu kumana a ka kalandenw fɔlɔ ye, ko : « Aw ka aw kɔlɔsi Fariziyɛnw ka buuru fununnan na ni o ye u ka filankafoya ye.
2 Fɛn o fɛn dogolen bɛ, o na bɔ kɛnɛ kan ; fɛn o fɛn bɛ gundo la, o na dɔn.
3 O de ye a to ne bɛ min fɔ aw ye dibi la, aw ka o fɔ kɛnɛ yeelen na ; aw bɛ min mɛn aw tulo kɔrɔ, aw ka o welewele da so biliw san fɛ.
4 Ne bɛ a fɔ aw ye ne teriw, ko : Minnu bɛ farikolo faga, ni u dan ye o ye, aw kana siran olu ɲɛ.
5 Aw ka kan ka siran min ɲɛ, ne bɛna o jira aw la : I fagalen kɔ a fɛ, se bɛ min ye ka i fili jahanama kɔnɔ, aw ka siran o tigi de ɲɛ. Ɔwɔ, ne bɛ a fɔ aw ye, ko aw ka kan ka siran o tigi de ɲɛ.
6 A fɔ ncɔrɔnin duuru tɛ san tama fila la ?
Ka a sɔrɔ kelen pe tɛ olu la Ala jan tɛ min na.
7 Nka aw kɔni, hali aw kunsigi bɛɛ jate dɔnnen don.
Aw kana siran, aw ka fisa ni ncɔrɔninkuluw ye.
8 Ne bɛ a fɔ aw ye, ko : Mɔgɔ min mana a jɔ ne taya la Adamadenw ɲɛ kɔrɔ, Mɔgɔ Denkɛ fana na a jɔ o tigi taya la Ala ka mɛlɛkɛw ɲɛ kɔrɔ.
9 Nka min mana a dalacɛ ne na mɔgɔw ɲɛ kɔrɔ, dalacɛli na kɛ o tigi fana na Ala ka mɛlɛkɛw ɲɛ kɔrɔ.
10 Mɔgɔ min mana kumajugu dɔ fɔ Mɔgɔ Denkɛ ma, o na to a ye ; nka ni dɔ bɛ Hakili Senu tɛnɛmakuma fɔ, o tɛna to o tigi ye.
11 Ni aw minɛna ka aw lase Alabatoso ɲɛmɔgɔw, ni kiritigɛlaw ani fangatigiw ma, aw kana hami ko aw bɛna aw yɛrɛ lafasa cogo di wali ko aw na mun fɔ, 12 katugu o waati yɛrɛ la, aw ka kan ka min fɔ, Hakili Senu na o jigin aw kɔnɔ.»
Nafolotigi hakilintan ntalen
13 Jamakulu cɛ la, cɛ dɔ ko Yezu ye : « Karamɔgɔ, a fɔ ne balimakɛ ye ko a ka an faciyɛn tila a ni ne cɛ.»
14 Yezu ye a jaabi, ko : «Jɔnni ye ne sigi ka kɛ kiritigɛla wali ciyɛn tilabaga ye aw cɛ?»
15 O kɔ, a kumana u ye, ko : «Aw ka aw janto, ka aw yɛrɛ tanga natabaya bɛɛ ma, bawo mɔgɔ ka nafolo cayara cogo o cogo, a balo sirilen tɛ o la.»
16 Ka fara o kan, a ye ntalen dɔ da u ye, ko : « Nafolotigi dɔ tun bɛ, min ka dugukolow tun ye suman caman lase a ma.
17 A tun bɛ ka a yɛrɛ ɲininka, ko : “Ne na mun kɛ sa ?
Ne ka suman bɛɛ ladonyɔrɔ tɛ.”
18 O kɔ, a ko : “Ne bɛna min kɛ, o filɛ nin ye : Ne na ne ka jiginɛw ci ka dɔwɛrɛ jɔ minnu ka bon ; o la, ne na ne ka alikama ni ne bolofɛn bɛɛ dalajɛ u kɔnɔ. 19 O kɔ, ne na a fɔ ne ni ye, ko : Fɛn caman maralen bɛ i ye san caman kama. I sɛgɛn lafiɲɛ, dumuni kɛ, minni kɛ, diyɛn diya bɔ”.
20 Nka Ala ko a ma : “Hakilintan o ! Su in yɛrɛ la, i ni na minɛ i la.
I ye fɛn minnu mara, olu na kɛ jɔnni ta ye ?”
21 Mɔgɔ min bɛ nafolo dalajɛ a yɛrɛ ye, ka a sɔrɔ a tɛ a ɲini ka kɛ nafolotigi ye Ala fan fɛ, nin de bɛ o tigilamɔgɔ sɔrɔ.»
Jigidali Ala kan
22 O kɔ, a ko a ka kalandenw ye : « O de kosɔn, ne bɛ a fɔ aw ye, ko : Aw kana jɔrɔ aw ni ko la ko aw na mun dun, wali aw farikolo ta fan fɛ, ko aw na a fɛɛrɛbɔ cogo di.
23 Ni ka fisa ni dumuni ye, farikolo ka fisa ni fini ye.
24 Aw ka aw ɲɛmada kaankaankɔnɔw ma ; u tɛ danni kɛ, u tɛ sumanladon kɛ, fɛnmarayɔrɔ ni jiginɛ tɛ u bolo. O bɛɛ ni a ta, Ala bɛ u balo.
A bolo, aw ka fisa kɔnɔw ye kosɛbɛ !
25 Jɔnni bɛ aw la ni o bɛ se ka hali nɔnkɔnɲɛ kelen fara a yɛrɛ si kundama kan hami fɛ ?
26 Ni hali ko ncininninw kɛli se tɛ aw ye, mun na aw bɛ hami ko tɔw ko la ?
27 Aw ka donontuluw wulicogo lajɛ : U tɛ paratali kɛ, ani u tɛ gese da.
O bɛɛ ni a ta, ne bɛ a fɔ aw ye, ko hali ka Salomɔn to a ka Masaya sangaba la, o ma masiri iko u dɔ la kelen.
28 Bin min bɛ kungo kɔnɔ bi min na jeni tasuma fɛ sini, ni Ala bɛ o masiri ten, a tɛna aw masiri ka tɛmɛn o ta kan wa ? Aw ka dannaya ka dɔgɔ dɛ !
29 Aw bɛna min dun ani aw bɛna min min, aw kana boli o nɔ fɛ, aw kana hami.
30 O fɛnw kɔni, aladɔnbaliw bɛ boli olu nɔ fɛ ; nka aw Fa bɛ a dɔn ko aw mago bɛ u la.
31 Aw ka Ala ka Masaya de ɲini ani fɛn tɔw na fara o kan.
32 « Aw kana siran, bagankulunin ! Katugu a bɛnna aw Fa ma ka aw ladon a ka mara kɔnɔ.
Nafolo tiyɛnbali
33 «Aw ka aw bolofɛnw feere ka u wari ni.
Aw ka jɛmɛ dilan aw yɛrɛ ye min tɛ tiyɛn; aw ka nafolo banbali dalajɛ aw yɛrɛ ye sankolo la, sonyalikɛla tɛ se yɔrɔ min na, dun tɛ ɲimini kɛ yɔrɔ min na.
34 Aw ka nafolo kɔni bɛ yɔrɔ min, aw dusukun na kɛ o yɔrɔ fana de la.»
Matigi makɔnɔcogo ɲuman
35 «Aw cɛsirilen ka to ani aw ka fitinɛ mɛnɛnen mara.
36 Aw ka kɛ iko mɔgɔ minnu bɛ u makɛ makɔnɔ. A bɛna ka bɔ kɔɲɔyɔrɔ la ka a sɔrɔ u labɛnnen bɛ walasa ka da yɛlɛ teliya la, ni a nana ka da kɔnkɔn.
37 Maganna minnu makɛ bɛna u sɔrɔ u ɲɛ na, hɛra bɛ olu ye.
Tiyɛn na, ne bɛ a fɔ aw ye ko ale yɛrɛ na a cɛsiri, ka u lasigi dumunikɛyɔrɔ la ani ka a magan u bɛɛ ye kelen-kelen.
38 Ni a dun nana dugutila wali dononkasituma ka u sɔrɔ o cogo kelen na, hɛra bɛ u ye!
39 Aw kɔni bɛ a dɔn, ko ni dutigi tun bɛ sonyalikɛla natuma dɔn, a tun tɛna a to a ka so dɛnɛn ka sɔgɔ.
40 Aw fana labɛnnen ka to; katugu aw hakili tɛ waati min na, Mɔgɔ Denkɛ bɛ na o waati de la. »
41 O la, Piyɛri ko: «Matigi, nin ntalen bɛ fɔ anw de ye wa wali mɔgɔ bɛɛ ye? »
42 Matigi ye a jaabi, ko: «Koɲɛnabɔla jumɛn bɛ, min ye dannamɔgɔ ani mɔgɔ lasɔminen ye, makɛ na min sigi a ka so koɲɛw kunna walasa ka suman dantigɛlen di a tuma na?
43 Ni makɛ nana ka maganna in sɔrɔ a ka baara la, hɛra bɛ a ye.
44 Tiyɛn na, ne bɛ a fɔ aw ye ka a jɛya, ko: Makɛ na o sigi a bolofɛn bɛɛ kunna.
45 Nka ni maganna kelen in ye a fɔ a dusukun na, ko : “Ne makɛ mɛnna ni a ma na”. O la ka a daminɛ ka magannakɛw ni magannamusow bugɔ, ka a ta kɛ dumuni ni minni ye ka a fa. 46 A makɛ bɛ na don na, a hakili tɛ don min na ani waati la a sigilen tɛ ni waati min ye, o na jɛ fara u ni ɲɔgɔn cɛ ani ka a bila mɔgɔlankolonw fɛ.
47 Maganna min bɛ a makɛ sago dɔn, ni o ma foyi labɛn wali ka fɛn kɛ ka bɛn a makɛ sago ma, o na busanɲɛ caman sɔrɔ.
48 Nka maganna min tɛ a makɛ sago dɔn, ni o ye bugɔliko kɛ, o na busanɲɛ damadɔ sɔrɔ.
Fɛn caman dira mɔgɔ min ma, fɛn caman na ɲini o tigi fɛ ; fɛn caman kalifara min ma, fɛn caman ɲininkali na kɛ o tigi la. »
49 « Ne nana ka tasuma dɔ seri dugukolo kan, ani ne tun bɛ a fɛ sisan ka a sɔrɔ o ye diyɛn minɛ ka ban !
50 Ne ka kan ka batɛmu dɔ sɔrɔ ; sani o ka kɛ, degunba bɛ ne kan !
Farali na kɛ Yezu kosɔn
51 Aw bɛ miiri ko ne nana ka bɛn sigi dugukolo kan wa ?
Ayi ! Ne bɛ a fɔ aw ye ko ne nana ni bɛnbaliya de ye.
52 Bawo ka a ta bi ma, ni mɔgɔ duuru kɛra du kelen kɔnɔ, olu na fɔ ɲɔgɔn kɔ : saba na fila kɛlɛ, fila na saba kɛlɛ. 53 U na fara ka bɔ ɲɔgɔn na : fa na denkɛ kɛlɛ, denkɛ na fa kɛlɛ ; ba na denmuso kɛlɛ, denmuso na ba kɛlɛ ; buranmuso na a denkɛ muso kɛlɛ, denkɛ muso na a cɛ ba kɛlɛ.»
Waati faamuyali
54 Yezu ye a fɔ tugun jamakulu ye, ko : « Ni aw ye kabasen dɔ wulitɔ ye tilebin fɛ, aw bɛ a fɔ o yɔrɔnin kelen ko sanji bɛ na ani o bɛ kɛ.
55 Ni aw ye a ye fana, ko fiyɛn bɛ ci ka bɔ woroduguyanfan na, aw bɛ a fɔ ko funteniba na bɔ ani o bɛ kɛ.
56 Filankafow ! Dugukolo ni sankolo cogoya, aw bɛ se ka o faamuya nka an bɛ waati min na, mun na aw tɛ se ka o faamu ?
57 Mun na fana, wale min tilennen don, aw tɛ o lakodɔn ?
58 O la sa, ni e ni i kɛlɛɲɔgɔn bɛ taa kiritigɛla ɲɛ kɔrɔ, i jija ka i bɔcogo ɲini a bolo sira fɛ walasa a kana taa i don kiritigɛla bolo, kiritigɛla kana i lase kanatigilamɔgɔ ma ani o kana i don kaso la.
59 Ne bɛ a fɔ i ye : i tɛna bɔ yen fo i mana fɛn bɛɛ sara ka se a dan na.»
13
Sɔnyɛlɛma
1 Pilati tun ye Galileka minnu faga ka u to sɔnni na, ka olu joli ni u ka sɔnnibaganw joli ɲagami, dɔw nana o kibaro lakali Yezu ye.
2 Yezu ye u jaabi, ko : « Aw miiri la, o Galilekaw tun ye hakɛkɛlaw ye ka tɛmɛn Galileka tɔw kan wa ni u ta kɛra tan ?
3 Ne kɔni bɛ a fɔ aw ye ko ayi ; ni aw ma aw sɔn yɛlɛma, aw na halaki u ta cogo la.
4 Silowe sankansojan karila ka bin mɔgɔ tan ni segin minnu kan ka olu faga, aw miiri la, olu tun ye jalakitigiw ye ka tɛmɛn Zerusalɛmuka tɔw bɛɛ kan wa ?
5 Ne kɔni bɛ a fɔ aw ye ko ayi ; ni aw ma aw sɔn yɛlɛma, aw na halaki u ta cogo la.»
Torosun denbali ntalen
6 Yezu ye nin ntalen da u ye : « Torosun dɔ tun bɛ cɛ dɔ ka ɛrɛzɛnforo kɔnɔ.
A nana ka den ɲini o la ani a ma foyi sɔrɔ.
7 O la, cɛ min tun bɛ a ka ɛrɛzɛnforo baara la, a ko o ye : “A san saba filɛ nin ye, ne bɛna den ɲini torosun nin na nka ne tɛ foyi sɔrɔ.
A tigɛ ! Ka a to yen a ka dugukolo nɔgɔ ban, o bɛ mun ɲɛ ?”
8 Nka baarakɛla ye a jaabi, ko : “Makɛ, a to yen ɲinan tugun ; ne ka waati kɛ ka a kɔrɔla tinba ani ka nɔgɔ kɛ a la.
9 A dɔ la, a bɛna den kɔ fɛ.
Ni o ma kɛ, i na a tigɛ”.»
Muso kɔ kurulen kɛnɛyali lafiyɛndon
10 Yezu tun bɛ ka waajuli kɛ Alabatoso dɔ kɔnɔ lafiyɛndon na.
11 A filɛ muso dɔ tun bɛ yen jinɛ dɔ tun ye min kɛ mɔgɔtɔ ye ka a kɔ kuru kabini san tan ni segin ; a tun tɛ se ka a jɔ ka tilen.
12 Yezu ye a ye minkɛ, o ye a kan to a ma, ko: «Muso o, i ka bana doni bɔlen filɛ i kun. »
13 O kɔ, a ye a bolow da muso kan; o yɔrɔnin kelen yɛrɛ la, o ye a kɔ latilen ani ka Ala tanu.
14 Alabatoso kuntigi diminen kumana, katugu a ye a ye ko Yezu ye muso kɛnɛya lafiyɛndon na. A ko jamakulu ye: «Tile wɔɔrɔ labilalen don baara kama; aw ka na kɛnɛyali ɲini o donw la nka o kana kɛ lafiyɛndon na! »
15 Matigi ye a jaabi, ko: « Filankafow!
A fɔ lafiyɛndon, aw kelen-kelen tɛ a ka ntura wali a ka fali foni ka bɔ a ka dumuniyɔrɔ la ka taa a lamin?
16 Nin muso min ye Abrahamu denmuso dɔ ye, Sitanɛ tun ye min siri kabini san tan ni segin, a fɔ lafiyɛndon na, a tun man kan o ka foni ka bɔ a sirijuru la? »
17 Yezu ka o kuma ye a jugu bɛɛ lamaloya, ka a sɔrɔ jamakulu bɛɛ tun bɛ ka ɲagali a ka dakabanako kɛlenw bɛɛ kosɔn.
Mutaridikisɛ ntalen
18 Yezu ko jama ye: «Ala ka Masaya bɔlen bɛ mun fɛ, ne bɛna a ni mun sanga?
19 A bɔlen bɛ mutaridikisɛ fɛ, mɔgɔ dɔ ye min ta ka a seri a ka nakɔ la. A bɛ falen ka bonya ka kɛ jiri ye fo sanfɛkɔnɔw ye a bolow kɛ u dagayɔrɔ ye.»
Fununnan ntalen
20 Yezu ko tugun: «Ne bɛna Ala ka Masaya sanga mun ma?
21 A bɔlen bɛ fununnan fɛ muso bɛ min ta ka kɛ alikamamugu mureɲɛ saba la fo mugu nɔɔninen bɛɛ ka funun.»
Donda dɔgɔmannin
22 Ka Yezu to Zerusalɛmu sira kan, a tun bɛ tɛmɛn dugubaw ni dugumisɛnw fɛ ka mɔgɔw kalan.
23 Dɔ ye a ɲininka, ko: «Matigi, mɔgɔ damadɔnin dɔrɔn de na kisi wa? »
Yezu ko u ye: 24 «Aw ka aw jija ka don da dɔgɔmannin fɛ, katugu ne bɛ a fɔ aw ye ka a jɛya, mɔgɔ caman na a ɲini ka don nka u tɛna se.
25 Sotigi mana wuli ka da tugu tuma min, ni aw ye aw to kɛnɛ ma ka da kɔnkɔn, ka a fɔ: “Matigi, da yɛlɛ anw ye”, a na aw jaabi: “Ne tɛ aw bɔyɔrɔ dɔn”.
26 O tuma na, aw na a fɔ: “Anw ye dumuni kɛ ka minni kɛ i fɛ. I ye anw kalan fana dugu fɛrɛkɛnɛw la.”
27 A na aw jaabi: “Ne tɛ aw bɔyɔrɔ dɔn. Aw ka aw mabɔ ne na, aw minnu bɛɛ bɛ tilenbaliyakow kɛ.”
28 Kasi ni ɲinɲimi na kɛ yen, aw mana Abrahamu, Izaaki, Zakɔbu ani kiraw bɛɛ lajɛlen ye tuma min Ala ka Masaya la ka aw yɛrɛw fililen ye kɛnɛ ma.
29 O tuma na, bɔ na kɛ kɔrɔn ni tilebin fɛ, kɛɲɛka ni worodugu, ka na sigiyɔrɔ ta selidumuni na Ala ka Masaya la.
30 «Ɔwɔ, kɔmɔgɔw dɔw na kɛ fɔlɔw ye ani fɔlɔw dɔw na kɛ kɔmɔgɔw ye.»
Yezu ni Erɔdi cɛ
31 O waati yɛrɛ la, Fariziyɛn damadɔ gɛrɛla Yezu la ka a fɔ a ye, ko: «I kana to yan, taa; katugu Erɔdi bɛ a fɛ ka i faga. »
32 A ye u jaabi, ko: «Aw ka taga a fɔ o kungowulunin ye, ko: Bi ani sini, ne bɛ jinɛw gɛn, ka kɛnɛyaliw kɛ; tile sabanan, ne ka kow na dafa!
33 Nka ne ka kan ka tɛmɛn ni ne ka sira ye, bi, sini ani sinikɛnɛ, katugu kira tɛ faga yɔrɔ wɛrɛ Zerusalɛmu kɔ.
Yezu ka maɲumatɔkan Zerusalɛmu ko la
34 «E Zerusalɛmu! E Zerusalɛmu! Kirafagala, minnu cira i ma, e min bɛ olu bon ni kabakuru ye! ka u faga, senɲɛ joli, ne sago tun bɛ ka i denw dalajɛ iko syɛba bɛ a denw dalajɛ a kaman kɔrɔ cogo min, nka aw ma sɔn.
35 A filɛ, aw ka so na to aw ye.
Ne bɛ a fɔ aw ye aw tɛna ne ye tugun fo don min na aw na a fɔ, ko: Min bɛ na Matigi Tɔgɔ la, tanu bɛ o ye!»
14
Fununbanatɔ kɛnɛyali lafiyɛndon
1 Lafiyɛndon dɔ la, Yezu donna Fariziyɛnw ɲɛmɔgɔ dɔ ka so kɔnɔ ka dumuni kɛ yen. Mɔgɔw tun bɛ ka a kɔlɔsi.
2 A filɛ, cɛ dɔ tun bɛ yen fununbana tun bɛ min na.
3 Yezu ye kuma ta ka Jɛ sigikan dɔnbagaw ni Fariziyɛnw ɲininka, ko: «A dagalen bɛ ka kɛnɛyali kɛ lafiyɛndon na wa, wali a ma daga de? »
4 U ye u makun.
O la, Yezu ye banabagatɔ kɛnɛya, ka a bila ka taa.
5 O kɔ, a ko u ma: «Mɔgɔ jumɛn bɛ aw cɛ la, ni o den wali o ka ntura binna kɔlɔn kɔnɔ lafiyɛndon na, ko o tigi tɛna o labɔ yɔrɔnin kelen? »
6 U ma se ka o jaabi.
Yɛrɛbonya ni yɛrɛmajigin
7 Yezu ye a kɔlɔsi minkɛ ko minnu welela dumuni na, olu tun bɛ ka ɲɛfɛsigilanw latɔmɔ, a ye nin ntalen da u ye, ko: 8 «Ni i welela kɔɲɔ dumuni na, i kana taa i sigi ɲɛfɛsigilan kan, 9 katugu a bɛ se ka kɛ ko mɔgɔ welelen dɔ bɛ min bɛ i ni san cɛ.
O tuma, min ye aw fila wele, o na a fɔ i ye: 'I sigiyɔrɔ di nin ma”, ani i maloyalenba na taa i sigi kɔfɛsigilan kan.
10 Nka ni i welela dumuni na, taa i sigi kɔfɛsigilan kan. O tuma, min ye i wele, o na a fɔ i ye: “N teri, taa ɲɛfɛ” ani o na kɛ i ma bonya ye i dumunikɛɲɔgɔnw ɲɛ kɔrɔ.
11 Mɔgɔ min bɛ a yɛrɛ sankɔrɔta, o tigi na majigin; min bɛ a yɛrɛ majigin, o tigi na sankɔrɔta.»
Faantanw weleli dumuni na
12 Cɛ min tun ye a wele dumuni na, Yezu ko o fana ye: «Ni i ye tilelafana wali surɔfana labɛn, i teriw, i balimaw, i somɔgɔw, i sigiɲɔgɔn setigiw, i kana olu si wele. O la, olu fana na i wele ka i ta ɲɔgɔn kɛ i ye.
13 Nka ni i ye fana labɛn, i ka faantanw, dalamatɔw, senkelenw ani fiyentɔw dɔrɔn wele a la; 14 ani hɛra na kɛ i ye, katugu foyi tɛ olu bolo ka i ta ɲɔgɔn kɛ i ye; i ta na segin i ma mɔgɔtilennenw kunundon ka bɔ suw cɛ la.»
Fanaliba ntalen
15 Dumunikɛlaw dɔ la kelen kɛlen ka nin kuma mɛn, o ko Yezu ma: «Mɔgɔ min na dumuni kɛ Ala ka Masaya mara kɔnɔ, hɛra bɛ o tigi ye! »
16 O la, Yezu ko a ye: «Mɔgɔ dɔ ye surɔfanaba labɛn ka mɔgɔ caman wele o la.
17 Surɔfana duntuma selen, a ye a ka maganna bila ka taga a fɔ mɔgɔ welelenw ye, ko: “Aw ka na, katugu fɛn bɛɛ labɛnna kaban”.
18 Nka iko bɛnkan, u bɛɛ ye a daminɛ ka u cɛ cogo dɔ la janko jiginna kana kɛ u la.
Fɔlɔ ye nin kuma don maganna da: “Ne ye foro dɔ san, ne ka kan ka taga o lajɛ; ne bɛ i deli, kana jigin ne na”.
19 Dɔwɛrɛ ko: “Ne ye ntura fila sigiyɔrɔma duuru san, ne bɛ taga ka olu senfilɛ, ne bɛ i deli, kana jigin ne na”.
20 Dɔwɛrɛ fana ko: “Ne bɔtɔ filɛ ka muso furu, o kosɔn ne tɛ se ka taga.”
21 «Maganna kɔseginnen ye nin kumaw bɛɛ ɲɛfɔ a makɛ ye.
Makɛ diminenba ko a ka maganna ye: “I teliya ka taga dugu fɛrɛkɛnɛw ani bɔlɔnw la, ka faantanw, dalamatɔw, fiyentɔw ani senkelenw wele ka na.”
22 “Maganna kɔseginna ka na a fɔ a ye, ko: Makɛ, i ye a fɔ ko min ka kɛ, o kɛra nka yɔrɔlankolon tɔ bɛ”.
23 O la makɛ ko maganna ye: “Taga sirabaw fɛ ani nakɔsinsanw la, ka i seko bɛɛ kɛ mɔgɔw ka na ka ne ka so fa.
24 Bawo, ne bɛ a fɔ aw ye, ko nin mɔgɔw minnu tun welela ne ka dumuni na, olu si kelen tɛna hali a nɛnɛ.” »
Kaarilenya Yezu kosɔn
25 Jamakuluba tun bɛ taama na Yezu nɔ fɛ. A ye a yɛlɛma ka a ɲɛsin ka a fɔ u ye, ko: 26 «Mɔgɔ min bɛ na ne yɔrɔ, ka a sɔrɔ o ma ne fisaya a fa, a ba, a muso, a denw, a balimakɛw, a balimamusow ye, hali a yɛrɛ nikun ye, o tigi tɛ se ka kɛ ne ka kalanden ye.
27 Mɔgɔ min tɛ a ka kuruwa ta ka taama ne kɔ, o tigi tɛ se ka kɛ ne ka kalanden ye.
28 «Jɔnni bɛ aw la min bɛ a fɛ ka so janmanjanba dɔ jɔ, ni o tɛna fɔlɔ ka a sigi ka wari bɔta jate minɛ, ka a filɛ ni a bolota na se ka baara nin laban?
29 Ni a ye so jusigi ka dɛsɛ ka a laban, mɔgɔ minnu mana a ye, olu bɛɛ na yɛlɛ bɔ a la ka a fɔ, ko: 30 “Mɔgɔ dɔ filɛ nin ye min bɛ so jɔli daminɛ ani ka dɛsɛ ka a laban!”
31 Masakɛ jumɛn bɛ wuli ka taa masakɛ wɛrɛ kɛlɛ, ni o tɛ fɔlɔ ka a sigi ka jate minɛ kɛ ni ale ni mɔgɔ ba tan bɛ se ka a kɛlɛɲɔgɔn kunbɛn, o min bɛ na a ma ni mɔgɔ ba mugan ye?
32 Ni a tɛ se ka o kɛ, ka dɔ nin to yɔrɔjan, a bɛ cidenw bila o ma ka bɛn ɲini o fɛ.
33 O cogo kelen na, ni mɔgɔ dɔ bɛ aw cɛ la min tɛ jɛn a bolofɛnw bɛɛ kɔ, o tigi tɛ se ka kɛ ne ka kalanden ye.
Kɔgɔ timiyantan
34 «Kɔgɔ kɔni ye fɛn dumanba ye; nka ni kɔgɔ diya bɔra a la, mun bɛna a segin a cogoya la?
35 A tɛ fɛn ɲɛ dugukolo ma, a tɛ fɛn ɲɛ nɔgɔ ko la; a bɛ fili kɛnɛ ma.
Tulo bɛ min fɛ ka mɛnni kɛ, o ka mɛnni kɛ!»
15
Hinɛnciya kunkanntalenw
1 Faamawariminɛnaw ani hakɛkɛlaw bɛɛ tun bɛ ka u madon Yezu la ka a lamɛn.
2 Fariziyɛnw ni sɛbɛnnikɛlaw tun bɛ dajukɔrɔkuma fɔ la, ko: «Cɛ nin ni hakɛkɛlaw bɛnnen fo u bɛ dumuni kɛ ɲɔgɔn fɛ! »
3 O la, Yezu ye nin ntalen da u ye.
Saga tununnen ntalen
4 «Saga kɛmɛ mana kɛ aw dɔ la kelen fɛ, ni o kelen tununna, o tigi tɛna saga tɔ bi kɔnɔntɔn ni kɔnɔntɔn to kungolankolon kɔnɔ ka taa tununnen ɲini fo ka o ye wa?
5 Ni a ye o ye tuma min, a nisɔndiyalenba bɛ o ta a kamankun na; 6 ni a sera so, a bɛ a teriw ni a sigiɲɔgɔnw wele ka a fɔ u ye, ko: “Aw ka ɲagali ne fɛ katugu ne ka saga tununnen yera!”
7 Ne bɛ a fɔ aw ye, ko o cogo la, nisɔndiya na kɛ Sankolo la hakɛkɛla kelen pe ka sɔnyɛlɛma kosɔn; o nisɔndiya ka bon ni mɔgɔ tilennen bi kɔnɔntɔn ni kɔnɔntɔn ta ye minnu mago tɛ sɔnyɛlɛma na.
Warijɛkisɛ tununnen ntalen
8 Wali warijɛkisɛ tan mana kɛ muso dɔ fɛ, ni kelen tununna u la, o muso tɛna fitinɛ mɛnɛ ka sokɔnɔna furan ani ka warijɛkisɛ nin ɲini kosɛbɛ fo ka a ye?
9 Ni a ye o ye tuma min, a bɛ a terimusow ni sigiɲɔgɔnmusow lajɛ ka a fɔ olu ye: “Aw ka ɲagali ne fɛ, katugu ne ka warijɛkisɛ min tununna, o yera”.
10 O cogo kelen na, ne bɛ a fɔ aw ye, ko Ala ka mɛlɛkɛw na nisɔndiya hakɛkɛla kelen pe sɔn yɛlɛmani kosɔn.»
Den tiyɛnnikɛla ntalen
11 Yezu ko tugun: «Denkɛ fila tun bɛ cɛ dɔ fɛ.
12 Dɔgɔmannin ko a fa ye: “Baba, min ye ne niyɔrɔ ye i ciyɛn na, o di ne ma.”
Fa ye a ka nafolo tila u cɛ.
13 Tile damadɔ o kɔ, denkɛ dɔgɔmannin ye a bolofɛnw bɛɛ dalajɛ ka taa jamanajan dɔ la. Yen, a ye a bolofɛnw bɛɛ tiyɛn kokunntanw la.
14 A ye a ka nafolo bɛɛ dun ka ban tuma min, kɔngɔ donna o jamana kɔnɔ ani kɔli ye a minɛ.
15 A taara don baara la o jamanaden dɔ fɛ min ye a bila ka lɛw kɔlɔsi foro kɔnɔ.
16 Dumuni min tun bɛ di lɛw ma, a tun bɛ a fɛ ka a kɔnɔbara fa o la, nka mɔgɔ si tun tɛ o dɔ di a ma.
17 O la, a ye a miiri, ko : “Baarakɛdenw ka ca ne fa bolo, olu bɛ dumuni kɛ fo ka a tɔ to ka a sɔrɔ ne bɛ ɲini ka sa kɔngɔ bolo yan !
18 Ne bɛna ne kɔsegin ka taa ne fa bara ka a fɔ a ye, ko : “N fa, ne ye Sankolo ni e yɛrɛ hakɛ ta.
19 Ne man kan ka wele tugun ko i den. Ne ta ka ne kɛ i ka baarakɛden dɔ ye.”
20 A wulila ka taa a fa bara.
Ka den to yɔrɔjan, fa ye a ye ani a tin donna o la. Fa bolila ka a poron den kan ka a da susu.
21 Denkɛ ko a ye : “N fa, ne ye Sankolo ni e yɛrɛ hakɛ ta. Ne man kan ka wele tugun ko i den.”
22 Nka fa ko a ka magannaw ma : “Aw ka aw teliya ka na ni finiw bɛɛ la cɛɲi ye ka o don a la. Aw ka bololanɛgɛ don a bolo la ani ka sabara don a senw la.
23 Aw ka taa misiden tɔlɔlen minɛ ka o faga. Anw ka dumuni kɛ ani ka anw ɲɛnajɛ, 24 katugu ne denkɛ min filɛ nin ye, o tun sara ani a seginna balo la. A tun tununna ani a yera !”
U ye a daminɛ ka ɲɛnajɛ kɛ.
25 Denkɛ fɔlɔ tun bɛ foro la.
A kɔsegintɔ surunyalen so la, a ye dɔnkilidakan ni fɔlifɔkan mɛn.
26 A ye magannaw dɔ la kelen wele ka o ɲininka ka a dɔn min bɛ senna.”
27 O ye a jaabi, ko : “I dɔgɔnin de nana ani i fa ye misiden tɔlɔlen faga, katugu a ye a denkɛ kɛnɛman sɔrɔ”.
28 O la denkɛfɔlɔ dimina; a ye a ban ka don so kɔnɔ.
A fa bɔra ka a deli.
29 Nka a ye fa jaabi, ko : “Bi ma ne bila baara la i ye ani ne ma ban don si i ka ciw ma. I dun ma hali badennin kelen di ne ma abada ne ni ne teriw ka an ɲɛnajɛ o kunna.
30 Nka i denkɛ min filɛ nin ye, o kɔseginna minkɛ, i ka nafolo dunnen kɔ ka ban a fɛ sungurunbaw la, i ye mɔgɔ bila ka misiden tɔlɔlen faga o ye !”
31 Fa ye a jaabi, ko : “N denkɛ, e kɔni bɛ ne fɛ yan tuma bɛɛ ani fɛn o fɛn ye ne ta ye, o ye e ta ye.
32 Nka a tun ka kan an ka an ɲɛnajɛ ani ka an ɲagali, katugu i dɔgɔkɛ min filɛ nin ye, a tun sara, a bɛ balo la ; a tun tununna ani a yera !” »
16
Koɲɛnabɔla nanbaratɔ ka kegunya
1 Yezu ye a fɔ tugun a ka kalandenw ye, ko : « Nafolotigi dɔ tun bɛ yen, koɲɛnabɔla dɔ tun bɛ min fɛ. Mɔgɔw ye koɲɛnabɔla in kofɔ makɛ ye ko o tun bɛ ka a ka nafolo tiyɛn.
2 Makɛ ye a wele ka a fɔ a ye, ko: “Nin ye mun kumaw ye e ko la?
Na jatew bɔ ne ye, katugu ka a ta bi ma, i tɛna ne ka kow ɲɛnabɔ tugun.”
3 O la, koɲɛnabɔla in ye a fɔ a yɛrɛ kɔnɔ, ko: “Ne dun na mun kɛ sa, bawo ne makɛ bɛna ne sen bɔ a ka koɲɛnabɔ la?
Ka sɛnɛ kɛ, o fanga tɛ ne na.
Ka mɔgɔ deli, ne na maloya o la.
4 Ne bɛna min kɛ, ne bɛ o dɔn; walasa ne mana bila ka bɔ tuma min koɲɛnabɔ la, ne ka mɔgɔ dɔw sɔrɔ minnu na ne ladon u ka so.”
5 O la, a makɛ ka juru tun bɛ minnu na, a ye olu kelen-kelen wele. A ye fɔlɔ ɲininka, ko: “E ka kan ka joli sara ne makɛ ye?”
O ko: 6 “Tulubara kɛmɛ”.
Koɲɛnabɔla in ko a ye: “I ka jurusɛbɛn filɛ nin ye, i sigi joona ka bi duuru sɛbɛn.”
7 O kɔ, a ye dɔwɛrɛ ɲininka: “E dun, e ka kan ka joli sara?”
O ko: “Alikama bɔrɔ kɛmɛ.”
Koɲɛnabɔla in ko a ye: “I ka jurusɛbɛn filɛ nin ye, bi segin sɛbɛn o kan.”
8 O koɲɛnabɔla nanbaratɔ ka kegunya majamuna a makɛ fɛ, bawo, tiyɛn na, a tun ye a yɛrɛ jira mɔgɔkegun ye.
Nin diyɛn in denw kɔni ka kegun u yɛrɛ ni ɲɔgɔn cɛ ka tɛmɛn yeelendenw kan.»
Wari duncogo ɲuman
9 «Ayiwa ne bɛ a fɔ aw ye: Aw ka teriw ɲini aw yɛrɛ la ni nin diyɛn mɔgɔlafili wari ye, walasa ni a banna don min, o teriw ka aw ladon so binbaliw kɔnɔ.
10 Mɔgɔ min ye dannamɔgɔ ye ko dɔgɔmannin na, o tigi ye dannamɔgɔ ye koba la. Mɔgɔ min ye nanbaratɔ ye ko dɔgɔmannin na, o tigi ye nanbaratɔ ye fana koba la.
11 Ni dannaya tɛ se ka da aw kan mɔgɔlafili wari ko la, jɔnni na dannaya da aw kan nafolosɛbɛ ko la?
12 Fɛn min tɛ aw ta ye, ni dannaya tɛ se ka da aw kan o ko la, fɛn min ye aw ta ye, jɔnni na o di aw ma?
13 Mɔgɔ si kelen tɛ se ka a magan makɛ fila ye: A na a ban kelen na ka tɔ kelen kanu; wali a na a nɔrɔ kelen na, ka tɔ kelen jaasi.
Aw tɛ se ka aw magan Ala ani wari ye.»
Fariziyɛn ka wariko
14 Fariziyɛnw ye Yezu ka o kumaw bɛɛ mɛn, ani u tun bɛ ka u yɛlɛ bɔ a la, olu minnu ka wariko tun ka bon.
15 O la, a ko u ma: «Aw kɔni bɛ aw yɛrɛw kɛ mɔgɔ tilennenw ye mɔgɔw ɲɛ kɔrɔ, nka Ala bɛ aw sɔn dɔn; katugu fɛn min kɔrɔtalen bɛ mɔgɔw bolo, o ye ɲuguntɔfɛn ye Ala ɲɛ na”.
Cɛsiri Ala ka Masaya nɔ fɛ
16 «Jɛ sigikan ni kiraw tile bɛ dan Zan na; ka a ta o tuma na, Ala ka Masaya Kibaroduman bɛ lakali ani bɛɛ kelen-kelen bɛ a ɲini ka don a la ni fanga ye.
Jɛ sigikan ye badaa ko ye
17 «Sankolo ni dugukolo tununni, o ka nɔgɔn ni Jɛ sigikan nkɔrinin kelen wulili ye.»
Furusabaliya
18 «Cɛ o cɛ bɛ a muso labila ni ka dɔwɛrɛ furu, o tigi bɛ jɛnɛya kɛ; ani cɛ min bɛ muso bilalen furu, o tigi fana bɛ jɛnɛya kɛ”.
Nafolotigi ani faantan Lazari ntalen
19 «Nafolotigi dɔ tun bɛ yen min tun bɛ fini sarama dagɛlɛnw don ani ka faamadumuni kɛ don o don.
20 Faantan dɔ, min tɔgɔ tun ye ko Lazari, o tun dalen bɛ nafolotigi in ka so donda la ka joli to a fari fan bɛɛ la.
21 Dumuni murumuru minnu tun bɛ bin nafolotigi ka dumunikɛyɔrɔ la, olu negeba tun bɛ a la; nka wuluw de tun bɛ na ka ale jolidaw nɛmu.
22 A kɛra ko faantan in sara ani mɛlɛkɛw ye a ta ka taa ni a ye Abrahamu da fɛ.
Nafolotigi fana sara, o su donna.
23 Tɔɔrɔba tun bɛ a kan suw ka yɔrɔ la. A ye a ɲɛ kɔrɔta ka Abrahamu ye yɔrɔjan ani ka Lazari ye o da fɛ.
24 O tuma na, a pɛrɛnna, ko : “Ne fa Abrahamu, makari ne na ka Lazari bila o ka a bolokɔni kun su ji la walasa ka ne nɛnkun sumaya, katugu ne tɔɔrɔlenba don nin tasuma cɛ la.”
25 Abrahamu ye a jaabi, ko : “Ne den, i hakili jigin a la ko i ye hɛra sɔrɔ i si kɔnɔ, ani ko Lazari ta kɛra tɔɔrɔ de ye.
Sisan sa, a ta ye ɲɛsuma ye yan ; tɔɔrɔ da sera e ma.
26 Ka fara o bɛɛ kan, dingɛdunba dɔ bilara aw ni anw cɛ walasa a mana kɛ yanmɔgɔ minnu ma ka taa aw yɔrɔ, olu kana se ka o kɛ ; ani ka bɔ aw yɔrɔ ka na yan, olu kana se ka o kɛ.”
27 Nafolotigi ko a ye tugun : “Ayiwa ! N fa ne bɛ i deli, i ka Lazari bila ka taa ne fa ka so. 28 Katugu balimakɛ duuru bɛ ne fɛ, a ka a seereya olu ye walasa u fana kana na nin nimatɔɔrɔyɔrɔ la.”
29 Abrahamu ko : “Moyizi ni kiraw ka kumaw dɔnnen don u fɛ ; u ka olu lamɛn.”
30 Nafolotigi ko : “Ayi, o tɛ a bɔ, ne fa Abrahamu ! nka ni su dɔ la kelen bɔra ka taa u yɔrɔ, u na u sɔn yɛlɛma.”
31 Abrahamu ye a jaabi, ko : “Ni u ma Moyizi ni kiraw ka kumaw lamɛn, hali ni dɔ kununna ka bɔ suw cɛ la, u tɛna sɔn o ye.”»
17
Kunnatiyɛnniw
1 Yezu ko a ka kalandenw ye : « Kunnatiyɛnniw tɛ se ka to kɛbali ye, nka u bɛ kɛ mɔgɔ min sabu fɛ, o tigi ni bɔnɛ bɛ ɲɔgɔn na.
2 Ka silikɛwugu dɔ siri a kan na ka a fili kɔgɔji la, o tun na fisaya a ma ni nin denmisɛnw dɔ la kelen kunnatiyɛnni ye.
3 Aw ka aw yɛrɛ kɔlɔsi !
Balima latilencogo
« Ni i balimakɛ ye i hakɛ ta, a kɔrɔfɔ kosɛbɛ ; ni a nimisara, yafa a ma.
4 Hali ni a donna i gasi la senɲɛ wolonwula tile kɔnɔ ani ka a kɔsegin i ma senɲɛ wolonwula ka a fɔ, ko : “Ne nimisara”, i ka yafa a ma.»
Dannaya fanga
5 Don dɔ, Cidenw ko Matigi ye : « Dannaya min bɛ anw la, dɔ fara o kan !»
6 Matigi ye u jaabi, ko : « Ni dannaya dɔɔnin bɛ aw la min bɛ mutaridikisɛ bɔ bonya la, aw na a fɔ nin jirisunba ye, ko : “I bɔ ka bɔ yan ka taa i turu kɔgɔji kɔnɔ”, a na aw sago kɛ.»
Ka i magan ni kuncɛdɔgɔya ye
7 « Mɔgɔ jumɛn bɛ aw la, ni o ka jɔnkɛ bɛ sɛnɛ kɛ wali ka bagan gɛn, ko o tigi bɛ a fɔ o jɔnkɛ kɔseginnen ye ka bɔ foro la, ko : “Na i sigi joona ka dumuni kɛ ?”
8 A tɛna a fɔ o ye de ko : “Surɔfana labɛn ne ye. I cɛsiri ka ne mago ɲɛ fo ne ka tila dumuni ani minni na. O kɔ, i fana na dumuni kɛ ka minni kɛ”.
9 O tigi na o jɔnkɛ waleɲumandɔn o ciw kɛli la wa ?
10 Aw fana bɛ o cogo kelen na. Ala ye aw ci ka ko minnu kɛ, aw mana olu bɛɛ kɛ tuma min, aw ka a fɔ aw yɛrɛ kɔnɔ, ko : “Anw ye jɔn gansanw de ye, anw ma dɔwɛrɛ kɛ anw ka ci kɔ.” »
Kunatɔ tan kibaroya
11 Yezu taatɔ Zerusalɛmu, a tɛmɛnna Samari ni Galile jamana fila furancɛ fɛ.
12 A dontɔ dugu dɔ kɔnɔ, kunatɔ tan nana a kunbɛn. U ye u to fanan fɛ 13 ka u kan kɔrɔta ka a fɔ a ye, ko : « Makɛ Yezu, makari anw la !»
14 A ye u ye minkɛ, a ko u ye : « Aw ka taa aw yɛrɛ jira sɔnnikɛlaw la. »
Ka u to sira kan, u saniyara.
15 U dɔ la kelen ye a ye minkɛ ko ale saniyara, o seginna a kɔ ka a to Ala tanuni na a fanga bɛɛ la. 16 A ye a biri fo dugu ma Yezu sen kɔrɔ ka barika da o ye ; ka a sɔrɔ Samarika don.
17 O la, Yezu ye kuma ta ka a fɔ, ko : « Mɔgɔ tan bɛɛ ma saniya wa ?
A tɔ kɔnɔntɔn dun, olu bɛ min ?
18 Mɔgɔ si ma kɔsegin ka na barika da Ala ye nin dunankɛ nin kelen kɔ ! »
19 Yezu ko a ma : « Wuli ka taa, i ka dannaya ye i kisi.»
Ala ka Masaya nacogo
20 Fariziyɛnw ye a ɲininka ko Ala ka Masaya bɛ na tuma jumɛn ? Yezu ye u jaabi, ko : « Ala ka Masaya natɔ tɛ ye ɲɛ la. 21 A tɛna fɔ, ko : “A filɛ yan !
wali yen fɛ.”
Bawo Ala ka Masaya bɛ aw cɛ la.»
Mɔgɔ Denkɛ ka Don
22 Yezu ko tugun a ka kalandenw ye : « Donw bɛ na, aw na a nege minɛ ka Mɔgɔ Denkɛ ka Donw la kelen pe ye aw ɲɛ la nka aw tɛna o ye.
23 A na fɔ aw ye, ko : “A filɛ nin ye, a bɛ yan !
A bɛ yen fɛ!”
Aw kana taa, aw kana boli a nɔ fɛ.
24 Bawo, iko sanyɛgɛyɛgɛ bɛ yeelen bɔ sankolo kun ni kun na cogo min, Mɔgɔ Denkɛ ka Don mana se, o ta na kɛ o cogo kelen na.
25 Nka sani o Don ka se, a ka kan ka tɔɔrɔ kosɛbɛ ani bi tilemɔgɔw ka u ban a la.
26 Min na kɛ Mɔgɔ Denkɛ tile la, o na kɛ iko min kɛra Nowe tile la.
27 Mɔgɔw tun bɛ ka dumuni kɛ, ka minni kɛ, ka furu kɛ, fo Nowe donna don min kurunba kɔnɔ. O kɔ, jahadijiba nana ka u bɛɛ silatunun.
28 A na kɛ fana iko Lɔti tile la: Mɔgɔw bɛ dumuni kɛ, ka minni kɛ, ka sanni kɛ, ka feereli kɛ, ka jiri turu, ka sow jɔ; 29 nka Lɔti bɔra don min Sodɔmu dugu kɔnɔ, Ala ye takami ni kiribi sanjilama lajigin ka bɔ sankolo la ka u bɛɛ silatunun.
30 Mɔgɔ Denkɛ mana a yɛrɛ jira don min na, o ɲɔgɔn de na kɛ.
31 O don, mɔgɔ min mana kɛ bili kan, ni o bolofɛnw bɛ so kɔnɔ, o kana jigin ka olu ta. O cogo kelen na, mɔgɔ min mana sɔrɔ foro la, o kana segin kɔ.
32 Aw ka aw hakili jigin Lɔti muso la.
33 Mɔgɔ min bɛ a ɲini ka a ni kisi, o tigi na bɔnɛ a ni na. Ani mɔgɔ min mana jɛn a ni kɔ, o tigi ni na kisi.
34 Ne bɛ a fɔ aw ye, ko : O su fɛ, mɔgɔ fila na sɔrɔ dlan kelen kan, dɔ na ta ka dɔ to yen.
35 Muso fila na sɔrɔ ɲɔgɔn fɛ ka sili kɛ wugu la, dɔ na ta ka dɔ to yen.
37 Kalandenw ye kuma ta ka a ɲininka, ko : « O na kɛ yɔrɔ jumɛn dun, Matigi ?»
A ye u jaabi, ko : « Fɛnsu bɛ yɔrɔ min, dugaw bɛ u lajɛ o yɔrɔ fana na.»
18
Kiritigɛla tilenbali ni cɛsamuso ntalen
1 Yezu ye ntalen dɔ da kalandenw ye walasa ka a jira u la ko mɔgɔ ka kan ka Ala deli tuma bɛɛ ani ko a man kan ka sɛgɛn o la.
A ko : 2 « Kiritigɛla dɔ tun bɛ dugu dɔ kɔnɔ, o tun tɛ siran Ala ɲɛ ani o tun tɛ mɔgɔ si bonya.
3 Cɛsamuso dɔ tun bɛ o dugu kelen in kɔnɔ min tun bɛ to ka na a ɲini a fɛ, ko : “Kiri tigɛ tiyɛn kan ne ni ne kɛlɛɲɔgɔn cɛ !”
4 A mɛnna ka a ban ; nka a ko a yɛrɛ kɔnɔ, tiyɛn don ko : “Ne tɛ siran Ala ɲɛ ani ko ne mago tɛ mɔgɔ la. 5 Nka muso in ye ne sɛgɛn sa. Ayiwa, ne bɛna kiri tigɛ a ye tiyɛn kan walasa a kana na tuma bɛɛ ka ne ni degun”. »
6 Matigi ko tugun : « Aw ka nin kiritigɛla tilenbali dalakuma lamɛn koɲuman !
7 Ala dun, ale tɛna jo di a ka ɲɛnatɔmɔnenw ma, olu minnu bɛ kulo a yɔrɔ su ni tile wa ? A na mɛn ka a sɔrɔ a ma u dɛmɛ wa ?
8 Ne bɛ a fɔ aw ye ka a jɛya ko a na jo di u ma teliya la.
Nka, Mɔgɔ Denkɛ mana na tuma min, a na dannaya sɔrɔ dugukolo kan wa ?»
Fariziyɛn ni faamawariminɛna
9 Yezu ye nin ntalen da mɔgɔw ko la minnu tun bɛ u yɛrɛw jate mɔgɔ tilennenw ye ka tɔw jaasi. A ko : 10 « Cɛ fila yɛlɛnna ka taa Alabatosoba kɔnɔ aladeli kama. Kelen tun ye Fariziyɛn ye, tɔ kelen tun ye faamawariminɛna ye.
11 Fariziyɛn jɔlen tun bɛ ka nin aladeli kɛ a yɛrɛ kɔnɔ : “Ne ka Ala, ne bɛ barika da i ye, katugu ne ni mɔgɔ tɔw man kan : Sonyalikɛlaw, nanbaratɔw, jɛnɛyakɛlaw, hali nin faamawariminɛna, ne ni o man kan.
12 Ne bɛ sun don senɲɛ fila dɔgɔkun kɔnɔ ani ne bɛ fɛn o fɛn sɔrɔ, ne bɛ o bɛɛ jaka bɔ.”
13 Faamawariminɛna kɔni jɔlen bɛ kɔ fɛ. A tun tɛ farinya hali ka a ɲɛ kɔrɔta san fɛ. Nka a tun bɛ a disi gosi, ka a fɔ : “Ne ye hakɛkɛla ye, makari ne na !”
14 Ne bɛ a fɔ aw ye : Faamawariminɛna in dusukun jɛlen kɔseginna a ka so nka tɔ kelen nin ta ma jɛya.
Mɔgɔ min bɛ a yɛrɛ sankɔrɔta, o tigi na majigin ; min bɛ a yɛrɛ majigin, o tigi na sankɔrɔta.»
Yezu ni denmisɛnw
15 Mɔgɔw tun bɛ ka hali denyɛrɛninw lase Yezu ma walasa a ka a bolo maga olu la. O yelen kalandenw fɛ, olu tun bɛ mɔgɔw kɔrɔfɔ.
16 Nka Yezu ye o denyɛrɛninw lana ani a ko : « Aw ka a to denmisɛnw ka na ne yɔrɔ, aw kana u bali o la. Katugu Ala ka Masaya ye olu ɲɔgɔnw de ta ye.
17 Tiyɛn na ne bɛ a fɔ aw ye, ko : Ni mɔgɔ o mɔgɔ ma Ala ka Masaya ɲini iko denmisɛnw, o tigi tɛna don a kɔnɔ.»
Yezu ni kamalen nafolotigi
18 Zifu ɲɛmɔgɔ dɔ ye Yezu ɲininka, ko : « Karamɔgɔ ɲuman, ne ka kan ka mun kɛ walasa ka balo banbali sɔrɔ ciyɛn ye ?»
19 Yezu ko a ye : « Mun na i bɛ a fɔ ko ne ka ɲi ?
Ala kelen pe de ka ɲi.
20 I bɛ ci fɔlenw dɔn : I kana jɛnɛya kɛ, i kana mɔgɔ faga, i kana sonyali kɛ, i kana seerejuguya kɛ, i ka i fa ni i ba bonya. »
21 Kamalen ko : « Ne ye nin bɛɛ tiimɛ kabini ne denmisɛnman. »
22 O kuma mɛnnen a fɛ, Yezu ko a ye : « Fɛn kelen bɛ i jɛ hali sa ; fɛn o fɛn bɛ i bolo, o bɛɛ feere ka o wari tila faantanw cɛ, i na nafoloba sɔrɔ Sankolo la. O kɔ, na ka tugu ne na. »
23 O kuma mɛnnen, kamalen in ɲɛnasisira kosɛbɛ, katugu nafoloba tun bɛ a fɛ.
Nafoloko farati
24 O yelen a fɛ, Yezu ko : « Nafolotigiw donni ka gɛlɛn Ala ka Masaya la haali !
25 Tiyɛn na, ɲaamɛ donni misɛliwo fɛ, o ka nɔgɔn ni nafolotigi donni ye Ala ka Masaya la !»
26 O kuma mɛnbagaw ko : « Jɔnni dun na se ka kisi.
» 27 Yezu ko : «Mɔgɔw baliko, o tɛ Ala baliko ye.»
Kalanden kaariyalen sara
28 Piyɛri ko o la : « A filɛ ! Anw ye anw kɔdon anw ka sɔrɔw bɛɛ la ka tugu e la. »
29 A ko u ma : « Tiyɛn na, ne bɛ a fɔ aw ye ko mɔgɔ si tɛna kaari a ka so, wali a muso, a balimaw, wali banginbagaw, wali a denw kɔ, Ala ka Masaya kosɔn, 30 ni o tigi ma fɛn sɔrɔ bi min ka ca ka tɛmɛn olu kan ani ka balo banbali sɔrɔ sini.»
Yezu saya ni a kununni sudaliko sabanan
31 Yezu ye Tan ni filaw wele a yɔrɔ ka a fɔ u ye : « An filɛ ka yɛlɛn ka taga Zerusalɛmu ani kiraw ye fɛn o fɛn sɛbɛn Mɔgɔ Denkɛ ko la, o bɛɛ na dagun.
32 A na don siyaw bolo, olu na u ɲagari bɔ a la, ka a neni, ka u daji tu a kan 33 u kɛlen kɔ ka a biri gɛɲɛ kɔrɔ, u na a faga ; o tile sabanan a na kunun ka bɔ suw cɛ la. »
34 Nka u ma foyi faamu fɔtaw la. O kɔrɔ dogolen tora u la ; fɛn min tun bɛ ka fɔ, u ma o sidɔn.
Zeriko dugu fiyentɔ ɲɛ yɛlɛli
35 Yezu surunyalen Zeriko dugu la, fiyentɔ dɔ tun sigilen bɛ sirada la ka mɔgɔw deli.
36 O ye jamakulu senkan mɛn minkɛ, a ye ɲininkali kɛ ko mun don ?
37 A fɔra a ye ko Nazarɛti Yezu de tɛmɛntɔ don.
38 O la, a pɛrɛnna, ko : « Yezu, Dawidi den, makari ne na ! »
39 Mɔgɔ minnu tun bɛ taama na ɲɛ fɛ, olu tun bɛ ka a da magosi ko a ka a makun. Nka ale kɔni tun bɛ ka pɛrɛn ka taa a fɛ, ko : « Dawidi den, makari ne na !»
40 Yezu ye a jɔ ka a fɔ, ko u ka a lase a ma.
A ye a madon minkɛ, Yezu ye a ɲininka, ko: 41 «E bɛ a fɛ ne ka mun kɛ i ye? »
A ko: «Matigi, ne ka yeli kɛ kokura! »
42 Yezu ko a ye: «Yeli kɛ kokura! I ka dannaya ye i kisi. »
43 O yɔrɔnin kelen, cɛ ɲɛ yɛlɛla; a tugura Yezu la ka Ala tanu.
Jama bɛɛ ye o ye minkɛ, o ye Ala majamu.
19
Zase kibaro
1 Yezu tun bɛ ka tɛmɛn Zeriko dugu fɛ.
2 Cɛ dɔ tun bɛ yen min tɔgɔ ye ko Zase. O tun ye faamawariminɛnaw kuntigi dɔ ye, nafolotigi tun don.
3 A tun bɛ ka a ɲini ka a ɲɛ da Yezu kan ka a dɔn mɔgɔ min don. Nka jamakulu caya fɛ, a ma se ka Yezu ye katugu a tun ka surun.
4 A bolila sa ka taa ɲɛ fɛ ka yɛlɛn torosun dɔ la walasa ka a ɲɛ da Yezu kan, ka a masɔrɔ o tun ka kan ka tɛmɛn o yɔrɔ fɛ.
5 Yezu selen yen, a ye a ɲɛ kɔrɔta san fɛ ka a kan to a ma : « Zase, i teliya ka jigin ; bi ne ka kan ka ja i kan. »
6 A jiginna joona ani a nisɔndiyalenba ye Yezu ladon a ka so.
7 U ye o ye minkɛ, mɔgɔw bɛɛ ye dajukɔrɔkumaw fɔ, ko : « A taara ja hakɛkɛla dɔ kan. »
8 Nka Zase wulila ka a jɔ Matigi ɲɛ kɔrɔ ka a fɔ a ye, ko : « A filɛ Matigi, ne bɛ ne bolonafolow tila di faantanw ma ani ni ne ye mɔgɔ dɔ ka fɛn nanbara, ne bɛna o fɛn ɲɔgɔn naani di o tigi ma. »
9 O la, Yezu ko Zase ko la : « Bi, kisili sera nin so ma, katugu sotigi nin fana ye Abrahamu den dɔ ye.
10 Min kɔni tun tununnen don, Mɔgɔ Denkɛ nana o de ɲini ani ka o kisi.»
Sanukisɛw ntalen
11 Ka mɔgɔw to Yezu ka kumaw lamɛnni na, a ye ntalen wɛrɛ da u ye, katugu a tun ka surun Zerusalɛmu na ani a lamɛnbagaw miiri tun bɛ ko u na Ala ka Masaya ye u ɲɛ na sɔɔni.
12 A ko o la : « Cɛ dɔ tun bɛ yen min tun ye mɔgɔbadu den ye. A taara jamanajan dɔ la walasa ka masaya jala sɔrɔ ani ka kɔsegin ka na.
13 A tun ye a ka maganna tan wele ka sanukisɛ tan kalifa u ma, ka a fɔ u ye : “Aw ka u labugun fo ne ka kɔsegin.”
14 Nka a ka jamanadenw tun banna a la, olu ye ciden dɔw bila a nɔ kan ka taga a fɔ, ko : “Anw sago tɛ nin ka sigi masaya la anw kunna.”
15 O bɛɛ ni a ta, a sigira masaya la ani a kɔseginna. A tun ye wari kalifa maganna minnu ma, a ye olu wele a yɔrɔ walasa ka a dɔn u kelen-kelen ye u ta labugun cogo min.
16 Fɔlɔ nana a ma, o ko : “Makɛ, i ka sanukisɛ ye a ɲɔgɔn tan di.”
17 Masakɛ ko a ye : “O bɛnna kosɛbɛ, maganna ɲuman ! Katugu i kɛra kantigi ye fɛn ncininnin ko la, i na sigi dugu tan kunna.”
18 Filanan nana a fɔ : “Makɛ, i ka sanukisɛ wolola a ɲɔgɔn duuru la.”
19 Masakɛ ko o ye tugun : “E na sigi dugu duuru kunna.”
20 Dɔwɛrɛ fana nana a fɔ : “Makɛ, i ka sanukisɛ filɛ nin ye. Ne tun ye a meleke fini dɔ la ka a bila kɛrɛ fɛ.
21 Katugu ne siranna i ɲɛ, i ye mɔgɔ kogɛlɛntigi ye ; i ma fɛn min bila, i bɛ o ta ; i ma danni min kɛ, i bɛ o suman tigɛ.”
22 Masakɛ ko a ye : “Maganna jugu o, ne bɛna i kiri tigɛ i yɛrɛ dalakumaw de kan.
I tun bɛ a dɔn ko ne ye kogɛlɛntigi ye ; ko ne ma fɛn min bila, ne bɛ o ta ; ko ne ma danni min kɛ, ne bɛ o suman tigɛ.
23 O tuma na, mun na i ma ne ka wari bila waribon na, ne kɔseginnen ka a ni a tɔnɔw minɛ ?”
24 O la, mɔgɔ minnu tun bɛ kɛnɛ kan, masakɛ ko olu ma : “Aw ka sanukisɛ in bɔɔsi a la ka a di tantigi ma.”
25 Olu ko a ye : “Makɛ, sanukisɛ tan bɛ o bolo ka ban !”...
26 A ye u jaabi, ko : “Ne bɛ a fɔ aw bɛɛ ye, fɛn bɛ mɔgɔ min bolo, dɔ na di o tigi ma ; nka fɛn tɛ min bolo, hali min bɛ a bolo, o na bɔɔsi a la.”
27 Min ye ne juguw ta fan ye, olu minnu ma sɔn n+B1443e ka sigi masaya la u kunna, aw ka na ni olu ye yan ka u kantigɛ ne ɲɛ kɔrɔ.
Cidenmasa Yezu donni Zerusalɛmu
28 O kumaw fɔlen kɔ, Yezu bilara u ɲɛ ka yɛlɛn ka taa Zerusalɛmu.
29 U surunyalen Bɛtifaze ni Betani na, oliwusun kulu kɛrɛ fɛ, Yezu ye kalanden fila ci, ko : 30 « Dugu min filɛ an ɲɛkuntilenna na, aw ka taa yen. A donda la, aw na faliden dɔ sirilen ye mɔgɔ si ma yɛlɛn min kan fɔlɔ. Aw ka o foni ka na ni a ye.
31 Ni mɔgɔ ye aw ɲininka, ko : “Mun na aw bɛ a foni ?”
Aw na jaabili kɛ nin cogo in na, ko : “Matigi mago bɛ a la”. »
32 Kalandenw taara ani u ye ko bɛɛ sɔrɔ iko Yezu tun ye a fɔ u ye cogo min.
33 Ka u to faliden fonili la, o tigiw ye u ɲininka, ko : « Aw bɛ nin fali foni mun na ?»
34 U ye jaabili kɛ, ko : « Matigi mago bɛ a la.»
35 U nana ni fali ye ka u ka finiw da a kɔ la ani ka Yezu layɛlɛn a kan.
36 Mɔgɔw tun bɛ ka finiw fɛnsɛn sira kan Yezu ɲɛ ka taa.
37 Oliwusun kulu jiginyɔrɔ masurunna na, kalandenw jamakulu mumɛ nisɔndiyalenba ye a daminɛ ka wɔyɔ ka Ala tanu, kabakow kosɔn u tun ye minnu ye u ɲɛ la.
38 U tun bɛ a fɔ, ko : « Masakɛ min bɛ na Matigi Tɔgɔ la, o ka tanu !
Hɛra ka kɛ sankolo la ani tanu ka kɛ sankolo kunna sankolow la ! »
39 Fariziyɛnw dɔw tun bɛ jamakulu cɛ la ; olu ye u kan to Yezu ma, ko : « Karamɔgɔ, kankari da i ka kalandenw ye.»
40 Nka a ye u jaabi, ko : «Ne bɛ a fɔ aw ye, ni u ye u makun, kabakuruw na kulo.»
Yezu kasili Zerusalɛmu ko la
41 Yezu surunyalen Zerusalɛmu na, a ɲɛ dalen dugu kan, a kasira o kunna. 42 A ko : « E !
Ni bi tun ye a sɔrɔ e fana ye i ka hɛra sɔrɔ sira sidɔn !
Nka, a filɛ dɛ, o ɲɛmadogolen tora e ma.
43 Ɔwɔ, don dɔw na se, i juguw na daga sigi i da la ka dingɛ sen ka i lamini, ka i koron fan bɛɛ fɛ.
44 U na i ci bɔgɔbɔgɔ, e ni i kɔnɔdenw bɛɛ, ani u tɛna kabakuru si sigilen to kabakuru kan i kɔnɔ, katugu Ala nana bɔ i ye waati min na, i ma o jate !»
Feerelikɛlaw gɛnni ka bɔ Alabatosoba kɔnɔ
45 Yezu donna Alabatosoba kɔnɔ, a ye a daminɛ ka feerelikɛlaw gɛn. 46 A tun bɛ ka a fɔ u ye : « A sɛbɛnnen bɛ, ko : Ne ka so na kɛ aladeliso ye.
Aw dun, aw ye a kɛ binkannikɛlaw dogoyɔrɔ ye.»
47 Yezu tun bɛ Alabatosoba kɔnɔ don o don ka mɔgɔw kalan. Sɔnnikɛlakuntigiw ni sɛbɛnnikɛlaw ani jama mɔgɔbaw, olu tun bɛ ka a fagali fɛɛrɛ ɲini.
48 Nka u tun tɛ ka o sira sɔrɔ, bawo jama bɛɛ nɔrɔlen tun don Yezu la a dalakumaw kosɔn.
20
Yezu ka setigiya
1 Don dɔ, ka Yezu to mɔgɔw kalanni na Alabatosoba kɔnɔ ka Kibaroduman welewele da, sɔnnikɛla kuntigiw ni sɛbɛnnikɛlaw ani mɔgɔkɔrɔw girinna ka na. 2 U ye a ɲininka tan : « Se jumɛn bɛ i ye ka nin kow kɛ ? Wali jɔnni ye nin se di i ma ? O fɔ anw ye. »
3 A ye u jaabi, ko : « Ne fana bɛ aw ɲininka ko dɔ la.
Aw ka a fɔ ne ye : 4 Zan tun bɛ batɛmu min di, o bɔra sankolo la wa, wali mɔgɔw la ?»
5 U ye hakilijakabɔ kɛ u ni ɲɔgɔn cɛ, ko : « Ni anw ye a jaabi, ko : “A bɔra sankolo la”, a na a fɔ : “Mun na dun aw ma da Zan na ?”
6 Ni anw ko : “A bɔra mɔgɔw la”, jama bɛɛ na anw bon ni kabakuru ye, katugu u sɔnnen don a ma ko Zan ye kira ye. »
7 O de ye a to u ka jaabi kɛra ko u ma o bɔyɔrɔ dɔn.
8 O la Yezu ko u ma : « Ayiwa, se min bɛ ne bolo ka nin kow kɛ, ne fana tɛna o bɔyɔrɔ fɔ aw ye.»
Ɛrɛzɛnsɛnɛna mɔgɔfagalaw
9 O kɔ, Yezu ye a daminɛ ka nin ntalen da jama ye, ko : « Cɛ dɔ ye ɛrɛzɛnforo bin. O kɔ a ye foro kalifa ɛrɛzɛnsɛnɛna dɔw ma ni ka taga tunga fɛ waatijan kama.
10 Ɛrɛzɛn mɔna tuma min, a ye maganna dɔ ci ɛrɛzɛnsɛnɛnaw ma walasa a niyɔrɔ ka di a ma ɛrɛzɛn na. Nka ɛrɛzɛnsɛnɛnaw ye maganna in bugɔ ka o bololankolon bila ka taa.
11 A seginna ka maganna dɔwɛrɛ ci ; nka u ye o fana bugɔ ka o lebu ani ka o bololankolon bila ka taa.
12 A seginna ka maganna sabanan ci ; nka u ye o fana jogin kosɛbɛ ani ka o gɛn ka bila foro kɔ kan.
13 Ɛrɛzɛnforotigi ko sa : “Ne na mun kɛ ?
Ne bɛna ne denkɛ mandi bila ka taa ; a dɔ la, u na bonya da o kan.”
14 Nka u ɲɛ dalen o kan, u ye hakilijakabɔ kɛ u ni ɲɔgɔn cɛ, ko : “Nin ye ciyɛntabaga de ye, anw ka a faga walasa ciyɛn ka kɛ anw ta ye”.
15 U ye o gɛn ka taa ɛrɛzɛnforo kɔ fɛ ka o faga.
Ɛrɛzɛnforotigi dun na mun kɛ u la sa ?
16 A bɛna na ka ɛrɛzɛnsɛnɛna ninnu faga ani ka ɛrɛzɛnforo kalifa mɔgɔ wɛrɛ ma. »
Nin kumaw mɛnnen u fɛ, u ko : « Ala kana o kɛ !»
17 Nka Yezu ye a ɲɛ jɔ u la ni ka a fɔ, ko : «Nin min sɛbɛnnen bɛ : “Sojɔlaw tun ye kabakuru min fili, o de kɛra so seleke kabakuru ye”, o kuma kɔrɔ dun bɛ di?
18 Mɔgɔ o mɔgɔ mana bin kabakuru in kan, o tigi na kari-kari, a mana bin min kan, a na o tigi ɲɔɲɔ. »
19 Sɛbɛnnikɛla ani sɔnnikɛla kuntigiw ye a ɲini o waati yɛrɛ la ka Yezu minɛ, nka u siranna jama ɲɛ.
U tun ye a faamu ko a ye ntalen in da olu de kama.
Nisɔngɔ saraliko
20 O la, u ye a daminɛ ka Yezu jɔjɔlima. U ye mɔgɔkegun dɔw ci ka taa a yɔrɔ. Olu ye u yɛrɛw kɛ iko mɔgɔ tilennenw walasa ka finɲɛ dɔ sɔrɔ Yezu dalakuma na ka o don fanga ani jamanatigi bolo.
21 O de kosɔn, u ye nin ɲininkali kɛ a la, ko : « Karamɔgɔ, anw bɛ a dɔn ko i bɛ kuma ani ko i bɛ kalan kɛ ni tilennenya de ye, ko i tɛ mɔgɔw ɲɛ lajɛ ani ko i bɛ mɔgɔw kalan alasira la tiyɛn kan.
22 Ka nisɔngɔ sara Sezari ye, o dagalen bɛ anw ye wa wali o dagalen tɛ ? »
23 Yezu ye u ka fɛɛrɛw dɔn ani a ko u ye : 24 « Aw ka warijɛkisɛ dɔ jira ne na.
Jɔnni ja ani jɔnni ka sɛbɛnni bɛ a kan ? »
U ko : « Sezari. »
25 A ko u ye : « O la sa, min ye Sezari ta ye, aw ka o di Sezari ma ani min ye Ala ta ye, aw ka o di Ala ma.»
26 O cogo la, u ma se ka kuma minɛ a da min bɛ se ka a coron jama bɛɛ ɲɛ na. Nka u kabakoyara a ka jaabili cogo la ani u ye u makun.
Suw kununniko
27 Sadɔkisi minnu bɛ a fɔ ko suw tɛ kunun, olu dɔw nana Yezu yɔrɔ 28 ka a ɲininka, ko : « Karamɔgɔ, Moyizi ye nin sɛbɛn anw ye, ko : Ni i balimakɛ musotigi denntan sara, a muso furu walasa ka kɔ di a ma.
29 Cɛ wolonwula tun ye balimaw ye.
Fɔlɔ ye furu kɛ, o sara denntanya la ; 30 filanan fana ta kɛra ten, 31 o kɔ, sabanan ye a ta ; o cogo kelen na balimakɛ wolonwula bɛɛ ye a ta.
Nka u bɛɛ sara ka a sɔrɔ u ma den to u kɔ.
32 A laban na, muso fana sara.
33 Ayiwa sa, suw kunundon, muso nin na kɛ jɔnni kelen furumuso ye, bawo balimakɛ wolonwula bɛɛ ye a ta u muso ye? »
34 Yezu ye u jaabi, ko: «Nin diyɛn denw bɛ furu kɛ.
35 Nka minnu jatera ko u ka kan ni sini diyɛn ani kununni ye ka bɔ suw cɛ la, olu tɛ furu kɛ, 36 bawo u tɛ se ka sa tugun. U ni mɛlɛkɛw ka kan, u ye Ala denw ye, katugu ka kunun ka bɔ suw cɛ la, o de ye u niyɔrɔ ciyɛn ye.
37 Min ye suw kununniko ye, Moyizi yɛrɛ ye kunnafoni di o kan, ŋɔnitu tasumama kibaro fɛ. A ye Matigi wele ko Abrahamu ka Ala, Izaaki ka Ala ani Zakɔbu ka Ala.
38 O Ala tɛ suw ka Ala ye, nka ɲɛnamaw ka Ala don. Mɔgɔ bɛɛ bɛ balo ale de ye. »
39 O tuma na, sɛbɛnnikɛla dɔw ye kuma ta ka a fɔ a ye, ko: «Karamɔgɔ, i ka kuma ɲɛna. »
40 U tun tɛ farinya ka a ɲininka foyi la tugun.
Krista, Dawidi den ani a Matigi
41 A ko u ye : « A bɛ se ka fɔ cogo di ko Krista ye Dawidi den ye ?
42 Dawidi yɛrɛ kɔni ye a fɔ a ka Batodɔnkiliw la, ko : Matigi ko ne Matigi ye : I sigi ne kininbolo fɛ, 43 fo ne ka i juguw kɛ i sendalanw ye.
44 O la sa, Dawidi bɛ a wele ko Matigi ; o tuma, a bɛ se ka kɛ o den ye cogo di ?»
Sɛbɛnnikɛlaw jalakili Yezu fɛ
45 Ka jama bɛɛ to a lamɛnni na, Yezu ko a ka kalandenw ye : 46 « Aw ka aw kɔlɔsi sɛbɛnnikɛlaw la, a ka di olu minnu ye ka u yaala-yaala ni dulɔkijanbaw ye, ka foli sɔrɔ fɛrɛkɛnɛw la, ka sigi ɲɛ fɛ Alabatosow kɔnɔ ani fanaliyɔrɔw la. 47 U bɛ cɛsamusow bolofɛnw dun ka ban ; ani u bɛ u yɛrɛ kɛ delilikɛlabaw ye.
U jalakicogo na juguya haali !»
21
Cɛsamuso ka saraka bɔli
1 O kɔ, Yezu ye a ɲɛ kɔrɔta ani a ye nafolotigi dɔw ye minnu bɛ ka saraka bila Alabatosoba wagande kɔnɔ.
2 A ye cɛsamuso kɔlibagatɔ dɔ fana ye min tun bɛ ka warimisɛnnin fila bila wagande in kɔnɔ. 3 O la, a ko : « Tiyɛn na, ne bɛ a fɔ aw ye, nin cɛsamuso kɔlibagatɔ ye wari min bila o ka ca ni bɛɛ ta ye.
4 Bawo tɔw mago tɛ se nafolo min ma, olu ye dɔ ta o de la ka o di saraka ye. Nka ale kɔni, minnin min tun bɛ a bolo ka a yɛrɛ balo, a ye o bɛɛ di.»
Alabatosoba ani Zerusalɛmu ciliko
5 Mɔgɔ dɔw tun bɛ ka kuma Alabatosoba ni a masirifɛnw kan: A kabakuru cɛɲumanbaw ani a dafalenbɔfɛnw kan. Yezu ko u ye: 6 «Aw bɛ ka fɛn min sɛbɛkɔrɔ filɛ nin ye, donw bɛ na, a farakuru kelen tɛna to kelen kan: A bɛɛ na wuruba.»
Diyɛnnaban taamasyɛnw
7 U ye Yezu ɲininka, ko: «Karamɔgɔ, o na kɛ tuma jumɛn na ani taamasyɛn jumɛn na a jira ko a bɛna kɛ?
» 8 Yezu ye u jaabi, ko : «Aw ka aw kɔlɔsi aw kana a to mɔgɔw ka aw lafili, katugu mɔgɔ caman bɛ na ne Tɔgɔ la ka a fɔ, ko : “Ne don”, wali ko : “Waati sera”.
Aw kana tugu u kɔ!
9 Ni aw ye kɛlɛw ni murutiliw kibaro mɛn aw tulo la, aw kana siran; o kow ka kan ka kɛ fɔlɔ, nka o tɛna kɛ laban selen ye. »
10 A ko u ye tugun: «Jamana ni jamana na wuli ɲɔgɔn kama; masakɛ ni masakɛ, ɲɔgɔn kama.
11 Dugukoloyɛrɛyɛrɛbaw na kɛ; fiyɛnbanaw ni kɔngɔbaw na kɛ yɔrɔ dɔw la. Jatigɛkobaw ani taamasyɛnbaw na kɛ sankolo la.
12 Nka o kow bɛɛ ɲɛ, mɔgɔw na u tɛgɛ da aw kan ani ka aw nimatɔɔrɔ. U na aw don Zifuw bolo Alabatosow kɔnɔ, u na aw fili kasobonw kɔnɔ, u na aw don masakɛ dɔw ani jamanatigi dɔw bolo, ne Tɔgɔ kosɔn. 13 O bɛɛ na kɛ sabu ye aw ka ne seereya kɛ.
14 Aw ka a to aw hakili la ko aw man kan ka jɔrɔ fɔlɔ aw lafasaliko la. 15 Katugu Ne yɛrɛ na kumacogo ani hakilimaya di aw ma, aw juguw si tɛna se ka u ban minnu ma, u tɛna se ka minnu sɔsɔ.
16 Aw na don bolo la hali aw banginbagaw ni aw balimaw yɛrɛ fɛ, aw ka dumɔgɔw ani aw teriw fɛ. Aw caman na faga. 17 Bɛɛ na ban aw la ne Tɔgɔ kosɔn.
18 Nka hali aw kunsigi kelen tɛna tunun.
19 Aw ka aw timinandiya, aw na aw ni kisi.»
Daga sigili Zerusalɛmu da la
20 « Aw mana Zerusalɛmu dugu lamininen ye kɛlɛbolow fɛ tuma min, aw ka a dɔn ko a ni cili man jan tugun.
21 O tuma, minnu mana sɔrɔ Zide jamana kan, olu ka u boli ka taa kulu la ; minnu mana sɔrɔ dugu kɔnɔ, olu ka u mabɔ dugu la ; minnu mana sɔrɔ kungo la, olu kana don dugu kɔnɔ, 22 katugu don ninnu na kɛ Ɲangili donw ye ka Sɛbɛn Senu ka fɔlen bɛɛ dagun.
23 O donw la, muso kɔnɔmaw ani den bɛ minnu sin na, bɔnɛ bɛ olu ye !»
Masiba min na kɛ
« Jigitigɛkoba na kɛ dugukolo kan ani Dimiba na kɛ jama in kɔrɔ.
24 U na faga ni npan ye, taa na kɛ ni u ye jɔnya la siyaw cɛ la. Zerusalɛmu dugu na cɔnkɔn siyaw fɛ fo olu tile ka ban.
Mɔgɔ Denkɛ dawulama nali
25 Taamasyɛn dɔw na kɛ tile la, kalo la ani dolow la.
Dugukolo kan, jɔrɔ ani jawuli na siyaw minɛ, kɔgɔji fununni ni a kulukan fɛ.
26 Ko minnu kun bɛ diyɛn kan, olu ɲɛsiranya fɛ, mɔgɔw ninakili na jɔ, katugu sankolokɔnɔfɛn fangamaw na yigiyigi.
27 Mɔgɔ Denkɛ na ye kabasenw cɛ la a natɔ ni fangaba ani Masayaba ye.
28 Nin kow mana daminɛ tuma min, aw ka wuli ka aw jɔ ani ka aw kun kɔrɔta san fɛ, katugu aw kunmabɔli waati bɛ ka magɛrɛ.»
Torosun ntalen
29 Yezu ye nin ntalen da u ye, ko : « Aw ka torosun lajɛ, ani jirisun tɔw.
30 U mana nugukun bɔ, aw bɛ a dɔn aw yɛrɛ ma ko samiyɛ surunyana ka ban.
31 O cogo kelen na, ni aw fana ye nin kow natɔ ye tuma min na, aw ka a dɔn ko Ala ka Masaya nali ka surun.
32 Tiyɛn na, ne bɛ a fɔ aw ye ko nin mɔgɔw tile tɛna tɛmɛn sani ko ninnu bɛɛ ka kɛ.
33 Sankolo ni dugukolo na tɛmɛn nka ne ka kumaw tɛna tɛmɛn.»
Matigi makɔnɔcogo
34 « Aw ka aw janto aw yɛrɛ la, aw dusukun kana labila kolokalakow bolo, dɔlɔtɔya ni diyɛnnatigɛ hamiw fɛ walasa don kofɔlen kana cun aw kan 35 iko jɔ ; katugu a na firi dugukolo mumɛ kan mɔgɔ bɛɛ da la.
36 Aw ka to aw ɲɛ na ka Ala deli waati bɛɛ. O cogo la, aw na barika sɔrɔ ka aw yɛrɛw tila ko nataw la ani ka wuli ka aw jɔ Mɔgɔ Denkɛ ɲɛ kɔrɔ.»
Yezu ka don labanw
37 Tile fɛ, Yezu tun bɛ kalan kɛ Alabatosoba kɔnɔ ; nka a tun bɛ bɔ ka taa su mumɛ kɛ oliwusun kulu la.
38 Kabini sɔgɔmada joona fɛ, jama bɛɛ tun bɛ na a yɔrɔ Alabatosoba kɔnɔ ka a lamɛn.
22
Janfa sirili Yezu kama
1 Buuru fununbaliw seli, ni o bɛ wele Paki, o tun ka surun.
2 Sɔnnikɛla kuntigiw ni sɛbɛnnikɛlaw tun bɛ ka fɛɛrɛ ɲini Yezu sitununni na, katugu u tun bɛ siran jama ɲɛ.
3 Sitanɛ donna Zida la, Zida min bɛ wele ko Isikariyɔti ani min tun ye Tan ni fila dɔ la kelen ye.
4 O taara ka kuma sigi sɔnnikɛla kuntigiw ani Alabatosoba kɔlɔsibaga kuntigiw fɛ Yezu doncogo kan u bolo.
5 U ɲagalila kosɛbɛ ani u bɛnna a kan ko wari ka di Zida ma.
6 Zida sɔnna ani a tun bɛ waati ɲuman ɲini walasa ka Yezu don u bolo jamakulu ɲinɛ ma.
Paki seli dumuni labɛnni
7 Buuru fununbaliw don nana se, Paki sagadenw tun ka kan ka kantigɛ don min. 8 Yezu ye Piyɛri ni Zan ci, ko : « Aw ka taa Paki sagaden labɛn anw ye walasa anw ka a dun. »
9 Olu ko a ye : « I bɛ a fɛ anw ka o labɛn yɔrɔ jumɛn?»
10 A ko u ye : «Aw dontɔ dugu kɔnɔ, aw ni cɛ dɔ na bɛn jidaga bɛ min kun, aw ka tugu o kɔ.
A mana don so min kɔnɔ, aw fana ka don a nɔ fɛ. 11 Aw na a fɔ o sotigi ye, ko: “Karamɔgɔ ko: Ne na Paki dumuni kɛ yɔrɔ jumɛn, ne ni ne ka kalandenw?”
12 Sotigi in na soba dɔ masirilen jira aw la sankanso la. Aw na labɛnw kɛ yen. »
13 U taara kow sɔrɔ iko a fɔra u ye cogo min ani u ye Paki seli dumuni labɛnw kɛ yen.
Paki dumuni : Yezu ka surɔfana laban
14 Waati sera minkɛ, Yezu ye a sigi dumuni kunna a ni Cidenw.
15 A ko u ye : « Ka nin Paki seli dumuni kɛ aw fɛ sani ne ka don tɔɔrɔ la, o nege tun bɛ ne na haali !
16 Ne kɔni bɛ a fɔ aw ye, ne tɛna nin seli dumuni wɛrɛ kɛ tugun fo a ka dagun Ala ka Masaya la.»
17 O la, a kɛlen ka minnifilen minɛ, a ye barika da Ala ye, ani ka a fɔ : «Aw ye nin minɛ ka a tila aw ni ɲɔgɔn cɛ.
18 Ne kɔni bɛ a fɔ aw ye, ne tɛna ɛrɛzɛnden ji min tugun fo ni Ala ka Masaya sera tuma min na.»
Ekarisi sakaraman sigili
19 O kɔ, a ye buuru ta. A tilalen kɔ ka barika da Ala ye, a ye buuru kari-kari ka o di u ma, ka nin fɔ : « Nin ye ne fari ye min dira aw kosɔn. Aw ka nin kɛ ka aw hakili to ne na. »
20 A ye o ɲɔgɔn kɛ minnifilen ko la dumuni bantuma, ka a fɔ : « Nin minnifilen ye Jɛkura sirifɛn ye ne joli la min bɔnna aw kosɔn.»
Zuda ka janfa sudali
21 « O bɛɛ ni a ta, min bɛ ne don bolo la, ne ni o bɛ dumuni na ɲɔgɔn fɛ.
22 Mɔgɔ Denkɛ kɔni bɛ taa iko a latigɛra cogo min na, nka mɔgɔ min bɛ a don bolo la, bɔnɛ bɛ o tigi ye !»
23 Cidenw ye ɲɔgɔn ɲininkali daminɛ walasa ka a dɔn u cɛ la mɔgɔ kelen min tun bɛna nin fɔlen kɛ.
Jɔyɔrɔko
24 Sɔsɔli donna u ni ɲɔgɔn cɛ, ka a masɔrɔ u tun bɛ a fɛ ka a dɔn mɔgɔ min ye u bɛɛ la mɔgɔba ye ?
25 Yezu ko u ye : « Siyaw ka masakɛw bɛ u mara ni fanga ye. Ani mɔgɔ minnu bɛ fanga boli u kan, olu bɛ wele Koɲumankɛlaw.
26 Min ye aw ta fan ye, o ɲɔgɔn si kana kɛ !
Nka aw la mɔgɔba, o ka dɔgɔninya jɔyɔrɔ ta ; ani mɔgɔ min bɛ kuntigiya la, o ka maganna jɔyɔrɔ ta.
27 Jɔnni ye mɔgɔba ye ninnu la ? Min sigilen bɛ dumuni na, wali min bɛ ka a magan ?
Min sigilen bɛ dumuni na, o de tɛ mɔgɔba ye wa ?
Ayiwa ne kɔni, ne bɛ maganna jɔyɔrɔ la aw cɛ la.
Cidenw kaariyalen sara
28 « Aw kɛra timinandiw ye ne fɛ ne ka kɔrɔbɔliw tuma.
29 Ne bɛ aw ɲɛsigi Masaya la iko ne Fa ye ne ɲɛsigi Masaya la cogo min na.
30 O cogo la, aw na dumuni kɛ, ka minni kɛ ne fɛ ne ka Masaya mara kɔnɔ. Aw na sigi masasigilan kan fana ka Isirayɛli sibolo tan ni fila kiritigɛ.
Piyɛri ka dalacɛli sudali
31 « Simɔn ! Simɔn ! Sitanɛ ye aw makani, walasa ka aw yuguyugu iko alikama.
32 Nka ne ye Ala deli e ye walasa i ka dannaya kana tiyɛn.
O la sa, ni i seginna ne ma tuma min, i ka i balimaw dusu lamin. »
33 O la Piyɛri ko a ma : « Matigi, a kɛra kaso ye wa, a kɛra saya ye wa, ne labɛnnen bɛ ka taa e fɛ.»
34 Yezu ye kuma ta tugun, ko : «Ne bɛ nin jɛya i ma Piyɛri, ko : Bi, donon tɛna kasi ni e ma i dalacɛ senɲɛ saba ko i tɛ ne dɔn.»
Cɛsirili Yezu nɔ fɛ, gɛlɛya tuma
35 O kɔ, a ko u ma : « Ne ye aw jɛmɛntan, npalanntan ani sabarantan ci tuma min na, aw kɔlila mun na ?»
U ye a jaabi ko : « Foyi kelen. »
36 Yezu ko u ye : « Ayiwa sisan kɔni, jɛmɛ bɛ min bolo, o tigi ka o ta. Npalan bɛ min bolo, o tigi fana ka a kɛ ten ; nka npan tɛ min bolo, o tigi ka a ka dulɔkiba feere ka npan dɔ san.
37 Ne kɔni bɛ a jɛya aw ma ko min sɛbɛnna ne ko la Kitabu Senu kɔnɔ, o ka kan ka dagun : A jatera tiyɛnnikɛlaw dɔ ye katugu ne bɛ a jɛya aw ma ko min bɛ ne kun kan, o na dagun. »
38 U ko a ye : « Matigi, npan fila filɛ nin ye. »
A ye u jaabi, ko: «O bɛ a bɔ.»
Oliwusunw kulu la
39 Yezu bɔra ka taa oliwusunw kulu la, iko a delila ka a kɛ cogo min na. A ka kalandenw tugura a kɔ.
40 A selen o yɔrɔ la, a ko u ye: «Aw ka Ala deli walasa aw kana bin kɔrɔbɔli fɛ. »
41 O kɔ, a ye a mabɔ ka kɛnyɛ ni gɔngɔrɔ kerunnen danyɔrɔ ɲɔgɔn ye; ka a ɲɔngiri ka Ala deli, ko : 42 «N Fa, ni i bɛ sɔn, nin minnifilen mabɔ ne na.
O bɛɛ ni a ta, ne sago kana kɛ, nka e ta de ka kɛ. »
43 O la mɛlɛkɛ dɔ bɔra sankolo la ka a yɛrɛ jira a la, ka a lakisɛya.
44 A ni degunnenba, a tun bɛ ka dɔ fara a ka delili kan. A wɔsijikisɛw tun bɛ toni-toni dugu ma iko jolikuruw.
45 A wulilen kɔ ka bɔ delili la, a taara a ka kalandenw yɔrɔ ka u sunɔgɔlen sɔrɔ nisɔngoya fɛ. 46 O la, a ko u ma : « Aw bɛ sunɔgɔ mun na ?
Aw ka wuli ka Ala deli, walasa aw kana bin kɔrɔbɔli fɛ.»
Yezu minɛli a juguw fɛ
47 Ka Yezu to kuma na, a filɛ jamakulu dɔ kun bɔra. Cɛ min tun bɛ wele Zida, Tan ni fila dɔ la kelen tun don, o tun bɛ taama u ɲɛ. O ye a madon Yezu la ka a da susu.
48 Yezu ko a ma : « Zida, i bɛ Mɔgɔ Denkɛ don bolo la dasusuli de fɛ wa ?»
49 Ko min tun bɛna kɛ, o faamuyalen Yezu fɛmɔgɔw fɛ, olu ko a ye : « Matigi, an ka bugɔli kɛ ni npan ye wa?»
50 U dɔ la kelen ye sɔnnikɛlaw kuntigiba ka maganna gosi ni npan ye ka o kininfɛtulo caron.
51 Yezu ye kuma ta ka a fɔ: «Aw ka u to yen, hali nin bɛ a la! »
O kɔ a ye a bolo maga tulo tigɛlen na ka o kɛnɛya.
52 O tuma, mɔgɔ minnu tun nana a minɛli kama, sɔnnikɛla kuntigiw ni Alabatosoba kɔlɔsibaga kuntigiw ani mɔgɔkɔrɔw, Yezu ye a kan to olu ma, ko: « Aw bɔra ni npan ni berew ye ka na ne kama iko binkannikɛla wa?
53 Don o don, ne tun bɛ aw fɛ Alabatosoba kɔnɔ, aw ma ne minɛ.
Nka sisan de ye aw ta waati ye, ani dibi fanga waati.»
Piyɛri dalacɛli Yezu la
54 U ye Yezu minɛ ka taa ni a ye. U ye a ladon sɔnnikɛlaw kuntigiba ka so kɔnɔ.
Piyɛri kɔni tun bɛ ka u nɔkantaama ka a to yɔrɔjan.
55 Tasuma tun mɛnɛnen bɛ dukɛnɛ cɛmancɛ la, mɔgɔw tun sigilen bɛ ka o lamini. Piyɛri ye a sigi u cɛ la.
56 Magannamuso dɔ ye a sigilen ye tasuma yeelen na. O ye Piyɛri ɲɛda lajɛ koɲuman minkɛ, o ko: «Nin fana tun bɛ a fɛ. »
57 Nka Piyɛri ye a dalacɛ, ko : «Muso o, ne tɛ a dɔn.»
58 Sɔɔni o kɔ, mɔgɔ wɛrɛ ye a ye, o ko : «E fana, e ye u dɔ ye.»
Piyɛri ye o jaabi: «Cɛ o! Ne tɛ u dɔ ye. »
59 Waati kelen o kɔ, mɔgɔ wɛrɛ seginna a kan, ko: «Siga si tɛ a la, nin ni a tun bɛ ɲɔgɔn fɛ. Ka fara o kan Galileka don! »
Piyɛri ye jaabili kɛ, ko: 60 «Cɛ o! Ne ma i ka fɔta in sidɔn. »
Ka a to o kuma na, donon kasira. 61 Matigi ye a yɛlɛma ka a ɲɛsin Piyɛri ma.
Ani Matigi tun ye kuma min fɔ, Piyɛri hakili jiginna o la, ko: «Sani donon ka kasi bi, i na i dalacɛ ne na senɲɛ saba. »
62 A bɔra kɛnɛ ma ani a kasira ɲɛji kunan na.
Yezu mafiyɛnyali
63 Cɛ minnu tun bɛ ka Yezu kɔlɔsi, olu tun bɛ ka u yɛlɛ bɔ a la ani ka a bugɔ.
64 U tun bɛ fini biri a ɲɛda la ka a ɲininka, ko : « Kiraya kɛ !
Jɔnni ye i bugɔ ? »
65 U tun bɛ nenini caman wɛrɛw fɔ a ma.
Yezu lajɔli sɔnnikɛlaw kuntigiba ɲɛkɔrɔ
66 Dugu jɛra minkɛ, mɔgɔkɔrɔw, sɔnnikɛla kuntigiw ani sɛbɛnnikɛlaw ye ɲɔgɔn dalajɛ.
U taara ni Yezu ye u ka Kiribulonba la. 67 U ko a ye : « Ni i ye Krista ye, o fɔ anw ye. »
A ye u jaabi : « Ni ne ye o fɔ aw ye, aw tɛna da ne na ; 68 ni ne ye ɲininkali kɛ, aw tɛna jaabili kɛ.
69 Nka ka bɔ bi ma, Mɔgɔ Denkɛ na sigi Sebagaya bɛɛ tigi Ala kininbolo fɛ. »
70 O la, u bɛɛ jɛra ka a fɔ, ko : « O tuma na, e ye Ala Den ye wa ?»
A ye u jaabi, ko : « Aw yɛrɛw de ye a fɔ: Ne don.»
71 U ko sa : «An mago bɛ seereya la tugun wa?
An yɛrɛw ye a dalakuma mɛn an tulo la.»
23
Yezu lajɔli Pilati ɲɛkɔrɔ
1 U bɛɛ wulila ɲɔgɔn fɛ ka taa ni Yezu ye Pilati yɔrɔ.
2 O tuma, u ye a daminɛ ka a jalaki, ko : « An ye cɛ nin sɔrɔ a bɛ ka an ka siya kunmayɛlɛma. A bɛ mɔgɔw bali ka nisɔngɔ sara Sezari ye ani a bɛ a yɛrɛ kɛ Masakɛ Krista ye. »
3 Pilati ye a ɲininka, ko : « E ye Zifuw ka masa ye wa ?»
Yezu ye a jaabi : « E de ye o fɔ. »
4 Pilati ye a kan to sɔnnikɛla kuntigiw ani jama ma : « Ne ɲɛ tɛ jalakikun si la nin cɛ in na.»
5 Nka u ye u banban a kan, ko : «A bɛ jama lamuruti a ka kalanw fɛ, Zide jamana fan bɛɛ la. A ye a daminɛ Galile ka na se fo yan. »
6 O kuma kosɔn, Pilati ye ɲininkali kɛ ni cɛ in ye Galileka ye.
7 A ye a dɔn minkɛ ko Erɔdi ka mara mɔgɔ don, a ye Yezu bila ka taa o yɔrɔ. Erɔdi fana tun bɛ Zerusalɛmu dugu kɔnɔ o donw la.
Yezu lajɔli Erɔdi ɲɛkɔrɔ
8 Erɔdi kɛlen ka Yezu ye, a ɲagalila kosɛbɛ. Katugu kabini tumajan, Yezu yeli nege tun bɛ a la ka o sabu kɛ Tɔgɔ mankutu ye, a tun bɛ min mɛn Yezu ko la. A jigi tun bɛ a kan ko Yezu na kabako dɔ kɛ a yɛrɛ ɲɛ na.
9 A ye Yezu ɲininka senɲɛ caman, nka o ma foyi fɔ ka a jaabi.
10 Sɔnnikɛla kuntigiw ani sɛbɛnnikɛlaw tun bɛ yen. Olu tun bɛ ka a jalaki fo jalakikojugu.
11 Erɔdi ni a ka kɛlɛdenkuluw ye a dɔgɔya ka u yɛlɛ bɔ a la, ka fini saramaw dɔ don a kan na ani ka a bila ka taa tugun Pilati yɔrɔ.
12 O don, Erɔdi ni Pilati kɛra terimanw ye, ka a sɔrɔ juguya tun bɛ u ni ɲɔgɔn cɛ fɔlɔ.
Yezu lajɔli Pilati ɲɛ kɔrɔ tugun
13 O la, Pilati ye sɔnnikɛlaw kuntigi ni jama ɲɛmɔgɔw wele. 14 A ko u ye : « Aw nana ni cɛ nin ye ne yɔrɔ ka a jalaki, ko a bɛ jama kunnatiyɛn. A dun filɛ, ne ye a sɛgɛsɛgɛ aw yɛrɛ ɲɛ na ; ani aw ye ko minnu kɛ a jalakikun ye, ne ma olu si kelen sɔrɔ a la.
15 Erɔdi fana ma jalakiyɔrɔ sɔrɔ a la, ka a masɔrɔ o ye a lasegin ka na an ma tugun.
Aw yɛrɛ ɲɛ bɛ a la ko nin cɛ in ma foyi kɛ min bɛ fagakun bɔ.
16 O tuma na sa, ne bɛna a ɲɛgan ka a bila. »
18 O de kosɔn u jɛra ka pɛrɛn ɲɔgɔn fɛ, ka a fɔ : «Cɛ in ka faga!
Barabasi bila ! »
19 O Barabasi tun minɛna ka don kaso la murutili dɔ kosɔn dugu kɔnɔ ani mɔgɔfaga dɔ kosɔn.
20 Ka Yezu bilali ŋaniya to Pilati la, a kumana u ye kokura.
21 Nka u tun bɛ pɛrɛn ka a jaabi, ko : « A gengen jiri kan !
A gengen jiri kan! »
22 A senɲɛ sabanan na, Pilati ko u ye: «Cɛ in dun ye kojugu jumɛn kɛ?
Ne ma jalakiyɔrɔ si sɔrɔ a la min ka kan ni saya ye. O la sa ne bɛna a ɲɛgan, o kɔ ka a bila. »
23 Nka u tun bɛ pɛrɛn ka taa a fɛ, ko : a ka gengen jiri kan.
24 O de kosɔn, u tun bɛ min ɲini, Pilati sɔnna ka o kɛ u ye.
25 Mɔgɔ min tun minɛna ka don kaso la murutili ni mɔgɔfaga kosɔn, u ko min ka bila, a ye o bila u ye.
Yezu kɔni, a ye o di u ma, u ka u dungɔ kɛ o la.
Kaliwɛri sira kan
26 U taatɔla ni Yezu ye, u ye cɛ dɔ minɛ, o tɔgɔ ko Simɔn, Sirɛnika don. O bɔtɔ tun don foro la. U ye Kuruwa da o kun o ka tugu Yezu nɔ fɛ.
27 Jamakuluba tun bɛ taama na Yezu nɔ kan. Musow tun bɛ u disi gosi-gosi, ka kasi Yezu ko la.
28 Yezu ye a yɛlɛma ka a ɲɛsin ka a fɔ olu ye : « Zerusalɛmu denmusow, aw kana kasi ne ko la !
Aw ka kasi aw yɛrɛ ko la, ani aw denw!
29 Don dɔw natɔ filɛ, a na fɔ don minnu na, ko : Muso konanw ani minnu ma den bangin, minnu ma sin di den ma, olu kunna ka di !
30 O la, a na fɔ kulubaw ye: Aw ka bin an kan; ani kuluninw ye: Aw ka an ɲɛmadogo.
31 Ni nin ye jirikɛnɛ minɛcogo ye, jirijalan na kɛ di? »
32 Mɔgɔ fila wɛrɛ minɛna ka fara Yezu kan, u fagali kama. Olu tun ye kojugukɛlaw ye.
Yezu gengenni kuruwajiri kan
33 U selen yɔrɔ la min bɛ wele Kunkolokolo wali Kaliwɛri, u ye Yezu gengen kuruwa kan yen. Ani o kojugukɛla fila: kelen a kinin fɛ, kelen a numa fɛ.
34 Yezu ko: «Baba, yafa u ma, ka a masɔrɔ u bɛ ka min kɛ u tɛ o dɔn. »
U ye kala da a ka finiw kan ka olu tila u ni ɲɔgɔn cɛ.
Yezu nenini
35 Jama tun bɛ yen ka kow filɛ;
ɲɛmɔgɔw tun bɛ Yezu ɲagarikɔrɔbɔ ko: «A ye dɔw kisi. A ka a yɛrɛ kisi sa, ni a ye Ala ka Krista ye, ɲɛnatɔmɔnen ! »
36 Kɛlɛdenw fana tun bɛ u yɛlɛ bɔ a la. U kɛtɔla ka ɛrɛzɛnji kumunen di a ma, 37 u tun bɛ a fɔ : « Ni i ye Zifuw ka masakɛ ye, i yɛrɛ kisi ! »
38 A tun sɛbɛnna ka bila a kunyanfan fɛ, ko : « Nin ye Zifuw ka masakɛ ye.»
Binkannikɛla sɔn yɛlɛmali
39 Kojugukɛla minnu tun dulonnen bɛ kuruwa la, olu dɔ la kelen tun bɛ Yezu dɔgɔya ka a fɔ : « E tɛ Krista ye wa ?
I yɛrɛ kisi ka an bɔ i nu ma. »
40 Nka a tɔɲɔgɔn ye a kɔrɔfɔ, ko : « E tɛ siran Ala ɲɛ wa ? E min fana bɛ o ɲɔgɔn ɲɛgan bolo!
41 Ka fara o kan, anw ni an ta ka kan. An ka ɲɛgan ye an ka wale sara ye. Nka ale kɔni ma kojugu si kɛ. »
42 A ko tugun: «Yezu, i hakili to ne na, ni i donna i ka Masaya la. »
43 Yezu ye a jaabi, ko: «Tiyɛn na ne bɛ a jɛya i ma, bi yɛrɛ i na kɛ ne fɛ arijana na.»
Yezu saya
44 Tilesekuncɛ masurunna ni o ye tile waati wɔɔrɔnan ye, dibiba donna jamana mumɛ kɔnɔ fo ka se tile jɛngɛntuma ma, ka a masɔrɔ tile tun donna muntan na.
45 Alabatosoba cɛtigɛfini farala a cɛmancɛ la. 46 O tuma na, Yezu ye kulokanba kelen kɛ, ka a fɔ: «Baba, ne bɛ n ni to i bolo. »
O fɔlen kɔ a fɛ, a ye ninakili laban kɛ.
Yezu saya kɔ
47 Ko min kɛra, Kɛlɛcɛkɛmɛkuntigi ye o ye ka Ala tanu, ko: «Siga tɛ a la, nin cɛ tun ye mɔgɔ tilennen ye. »
48 Mɔgɔ minnu tun ye u dalajɛ filɛli kama, olu ye o ko kɛlenw ye minkɛ, u kɔsegintɔ tun bɛ u disi gosi-gosi.
49 Yezu teriw bɛɛ ani musow minnu tun tugura a la kabini Galile jamana na, ani minnu tun bɛ filɛli la, olu bɛɛ jɔlen tun bɛ fanan fɛ.
Yezu su donni
50 O tuma na, Kiribulonba mɔgɔw ka jamakulu mɔgɔ dɔ la kelen nana. O tɔgɔ tun ye ko Zozɛfu. Mɔgɔ ɲuman tun don, ani mɔgɔ laadiri.
51 A tun ma sɔn u ka ɲɔgɔnyekan ma, ani ɲɛmɔgɔw ka walew ma.
A tun bɛ bɔ Arimati, zifu dugu dɔ don. A sigilen tun bɛ ka Ala ka Masaya tile makɔnɔ.
52 A taara Pilati yɔrɔ ka Yezu su ɲini o fɛ.
53 O kɔ a ye su lajigin ka bɔ kuruwa kan, ka su kasanke ani ka o don kaburu dɔ la min tun sennen farakolo la, mɔgɔ si su tun ma da min kɔnɔ fɔlɔ.
54 O don tun ye juma ye, lafiyɛndon ɲɛbila. Sabat kun tun bɔra ka ban.
55 Muso minnu tun tugura Yezu la kabini Galile jamana na, olu ye u bila Zozɛfu kɔ. U ye kaburu kɔnɔ filɛ walasa ka su dacogo dɔn u fɛ.
56 O kɔ, u ye u kɔsegin ka taa so ka sumadiyalanw labɛn.
Sibiridon sariya dantigɛlen, u ye o tiimɛ.
24
Kaburu lankolon
1 Dɔgɔkun tile fɔlɔ sɔgɔmada joona fɛ, musow taara kaburu la. Sumadiyalanw tun bɛ u bolo, u tun ye minnu labɛn.
2 U ye a sɔrɔ kabakuru kolonkolonna ka bɔ kaburu da la. 3 U donna nka u ma Matigi su sɔrɔ yen.
4 U hakili tiyɛnna. O tuma na, cɛ fila ye u yɛrɛ jira u la. Olu kannadulɔki tun bɛ yelenkun.
5 U siranbagatɔ ye u ɲɛda suuli. Cɛ fila ninnu ko u ye : « Mun na aw bɛ ɲɛnama ɲini suw cɛ la ?
6 A tɛ yan, a kununna.
A ye min fɔ ka a to Galile jamana na, aw ka aw hakili jigin o la, ko : 7 A ka kan Mɔgɔ Denkɛ ka don hakɛkɛlaw bolo, ka gengen jiri kan ; o tile sabanan ka kunun ka bɔ suw cɛ la. »
8 O la, u hakili jiginna a ka kumaw la.
Kalandenw banni ka da musow ka fɔlenw la
9 U nalen ka bɔ kaburu la, u ye nin kow bɛɛ lakali kalanden tan ni kelen ani tɔw ye.
10 Olu ye Mari Madelɛni, Zaani ani Zaki ba Mari ye ani muso wɛrɛw.
11 Nka kuma ninnu kɛra Cidenw tulo la kunfɛkumaw ye, u ma da a la.
Piyɛri bɛ kaburu la
12 O bɛɛ ni a ta, Piyɛri bolila ka taa kaburu la ; a ye a kun biri ka o kɔnɔna lajɛ minkɛ, a ɲɛ dara jalamuguw dɔrɔn de kan.
A ye a kɔsegin a ka so. Ko min kɛra, a kabakoyalenba tun bɛ o la.
Emayusi kalanden fila
13 Kalanden fila tun bɛ ɲɔgɔn fɛ ka taa dugunin dɔ la ko Emayusi. O ni Zerusalɛmu cɛ tun tɛ tɛmɛn waati fila taama kan. 14 Ko minnu kɛra, u tun bɛ olu bɛɛ baro la.
15 Ka u to o kuma na, Yezu yɛrɛ ye a magɛrɛ u la ka taama u fɛ.
16 Nka a tun kɛra iko ni dibi tun bɛ u ɲɛ na, ani u tun ma Yezu dɔn u dɔnbaga ye.
17 Yezu ko u ye: «Aw dun bɛ masala mun kan aw taamatɔ? »
U ye u jɔ ani u ɲɛnasisilen tun bɛ.
18 U dɔ la kelen, min tɔgɔ ko Kilewofasi, o ye a jaabi, ko: «Zerusalɛmukaw cɛ la e kelen de bɛ i kun fɛ, ka a masɔrɔ ko minnu kɛra tile damadɔ ninnu kɔnɔ, e tɛ olu dɔn! »
19 A ko u ye: «Mun ko ye olu ye? »
U ye a jaabi: «Min ye Nazarɛti Yezu sɔrɔ. Cɛ nin tun ye Kiraba ye. A se tun ka bon a ka walew ni a dalakumaw fɛ, Ala ni mɔgɔw ɲɛ kɔrɔ. 20 Sɔnnikɛla kuntigiw ani ɲɛmɔgɔw ye a don bolo la ka a bila saya la, ka a gengen kuruwa kan.
21 Anw kɔni jigi dalen tun bɛ a kan ko a na kɛ Isirayɛli kunmabɔbaga ye ! Nka o ko nin kɛra, o tile sabanan filɛ nin ye.
22 Tiyɛn kɔni ka fɔ, an ka muso dɔw ye an hakili ɲagami, ka an kabakoya.
U taara kaburu la sɔgɔmada joona fɛ, 23 ani u ma a su ye. U nana a lakali an ye fana ko u ɲɛ dara mɛlɛkɛ dɔw kan minnu ye a fɔ u ye ko a bɛ balo la.
24 An jɛɲɔgɔn dɔw taara kaburu la ani iko musow tun ye a fɔ cogo min, u ye koɲɛ sɔrɔ o cogo la nka u ma ale yɛrɛ ye. »
25 O la, Yezu ko u ye : « Kodɔnbali ninnu, aw ma faamuyali kɛ ni ka da kiraw ka kumaw bɛɛ la !
26 Waajibi tun tɛ wa ko Krista ka tɔɔrɔ ninnu bɛɛ muɲu walasa ka don a ka nɔɔrɔ la ? »
27 O tuma na sa, ko minnu bɛɛ tun bɛ Cidenmasa kun kan ni o sɛbɛnnen bɛ Kitabu Senu kɔnɔ, ka a daminɛ Moyizi ni kiraw bɛɛ ma, a ye olu kɔrɔ jira u la.
28 U surunyana u taayɔrɔ la minkɛ, Yezu ye a kɛ iko a bɛ taa ɲɛ.
29 Nka u ye u labalan a ma, ko : « To an fɛ, katugu wula sera ani tile bɛ ɲini ka bin. »
O la, a donna ka to u fɛ.
30 Ka u sigilen to dumuni kun na, a ye buuru ta ka dubaw kɛ ; a ye buuru tila-tila ka o di u ma.
31 U ɲɛ yɛlɛla ani u ye a dɔn.
Nka a tununna u ɲɛ kɔrɔ.
32 O la, u ko ɲɔgɔn ye : « Ka a to kuma na an ye sira fɛ ka Kitabu Senu kɔrɔ fɔ an ye, an dusukun tun tɛ goniya la an kɔnɔ wa ?»
33 O yɔrɔnin bɛɛ, u wulila ka u kɔsegin Zerusalɛmu.
U ye Cidenw tan ni kelen ani u tɔɲɔgɔnw dalajɛlen sɔrɔ yen. Olu ko u ye : 34 « Tiyɛn don ! Matigi kununna ka bɔ suw cɛ la. A ye a yɛrɛ jira Simɔn Piyɛri la. »
35 Ko minnu kɛra u yɛrɛw la sira fɛ, u fana ye olu lakali ani u ye a dɔn cogo min buuru tila-tilatɔ a fɛ.
Yezu bɛ a yɛrɛ jira Cidenw la
36 Ka u to o kuma na hali sa, a yera u cɛ la ani a ko u ye : « Hɛra ka kɛ aw fɛ ! »
37 U ja wulila ani u siranna kosɛbɛ. A tun bɛ u kɔnɔ ko u ɲɛ bɛ fure dɔ la.
38 Yezu ko u ye : « Mun na aw hakili ɲagaminen don ? Mun na nin miiri sifaya bɛ aw kɔnɔ ?
39 Aw ka ne bolow ni ne senw lajɛ, ne yɛrɛ tigitigi don aw ɲɛ kɔrɔ !
Aw ka maga ne na ka ne mafilɛ, sogo ni kolo tɛ fure la, aw dun ɲɛ bɛ olu la ne na. »
40 O kumaw fɔlen a fɛ, a ye a bolow ni a senw jira u la.
41 Nisɔndiya ni kabakoya fɛ, u tun bɛ siga hali sa. Yezu ko u ye : « Dumunifɛn bɛ aw bolo yan wa ?»
42 U ye jɛgɛ jeninen kunkurun dɔ di a ma.
43 A ye o minɛ ka o dun u ɲɛ na.
Ci labanw Cidenw ye
44 O kɔ, a ko : « Ka ne to aw cɛ la, ne ye kuma minnu fɔ aw ye, aw ka aw hakili jigin olu la, ko : Fɛn o fɛn tun sɛbɛnna ne ko la Moyizi ka sariya sɛbɛn kɔnɔ ani kiraw ni masakɛ Dawidi ka dɔnkiliw fɛ, o bɛɛ tun ka kan ka dagun. »
45 O la, a ye u hakili dayɛlɛ walasa u ka Kitabu Senu kɔnɔnakumaw faamu. 46 A ye a ka kuma laban nin kan, ko : « Kitabu tun ye min suda, o de don ; tiyɛn na, Ala ka Krista na tɔɔrɔ ka sa ka kunun ka bɔ suw cɛ la a tile sabanan don ; 47 ani ko sɔnyɛlɛma welewele na da siyaw bɛɛ ye a tɔgɔ la hakɛw yafali kama, ka a daminɛ Zerusalɛmu dugu la.
48 Aw de ye o kow seerew ye.
49 Ne kɔni, ne Fa ye fɛn min layidu ta, ne bɛna o ci ka jigi aw kan.
Aw dun ka to dugu kɔnɔ fo barika min bɛ na ka bɔ san fɛ, o ka don aw la.»
Yezu yɛlɛnni san fɛ
50 O kɔ, A taara ni u ye fo Betani dugu fan fɛ ani a ye a bolo kɔrɔta ka u barika.
51 Ka a to u barikali la, a farala ka bɔ u la ani a tufara ka taa sankolo la.
52 U ye a bato. O kɔ, u nisɔndiyalenba ye u kɔsegin ka taa Zerusalɛmu dugu kɔnɔ. 53 Ani u tun bɛ Alabatosoba kɔnɔ tuma bɛɛ ka Ala tanu.
FILEMƆN
Foliw
1 Ne Pɔli, ne min bɛ kaso la Yezu Krista kosɔn, ne ni ne balimakɛ Timote, anw bɛ nin sɛbɛn ci an baarakɛɲɔgɔn mandiba Filemɔn ma, 2 ani an balimamuso Afiya, ani Arisipu fana ma, anw ni min jɛra ka kɛlɛ kɛ, ka fara Jamasenu kan min bɛ dalajɛ i ka so kɔnɔ.
3 Mandiya ni hɛra ka kɛ aw bɛɛ lajɛlen fɛ ka bɔ Fa Ala yɔrɔ ani an Matigi Yezu Krista yɔrɔ.
Barikadali Ala ye
4 Ne bɛ ka barika da ne ka Ala ye ka ne hakili to e la tuma bɛɛ ne ka deliliw sen fɛ, 5 katugu kanuya ni dannaya min bɛ i la Matigi Yezu Krista fan fɛ ani dannatigiw bɛɛ fan fɛ, ne ye o kibaro mɛn.
6 Jɛɲɔgɔnya min bɛ an ni e cɛ dannaya la, o ka kɛ ko nafama ye: An bɛ se ka koɲuman minnu kɛ Krista kosɔn, olu bɛɛ ka lakodɔn i bolo fɛ.
7 Nisɔndiyaba ni dususumaba kɛra ne ye ka ban: I ka kanuya sabu fɛ, ne balimakɛ, i ye mɔgɔsenuw dusu lamin.
Onezimu lafasali
8 O de kosɔn, hali ka a sɔrɔ se bɛ ne ye faasi Krista la ka ci bila i kan, 9 ne bɛ a fisaya ka i madeli ni kanuya ye.
Ne Pɔli, ne min kɔrɔla, ani ne min filɛ sisan kaso la Krista kosɔn, 10 ne bɛ a fɛ ka fɛn dɔ deli i fɛ ne den Onezimu ye, min banginna ne ye ka ne to kaso la.
11 O Onezimu nin ma mago ɲɛ i ye waati tɛmɛnnen na, nka sisan a kɛra an fila bɛɛ magoɲɛbaga ye, e magoɲɛbaga ani ne magoɲɛbaga.
12 Ale min bɛ iko ne yɛrɛ dusukun, ne bɛ a lasegin i ma.
13 Ne tun ye a ŋaniya ka a mara ne kɔrɔ, walasa a ka ne magow ɲɛ i tɔgɔ la, ne min bɛ kaso la Kibaroduman kosɔn.
14 Nka, ne ma sɔn ka foyi kɛ ka a sɔrɔ i ma jɛn ni o ye, walasa min ka ɲi, i ka o kɛ i yɛrɛ ma, ka a sɔrɔ i ma karaba.
15 Ni Onezimu ni e farala ka bɔ ɲɔgɔn na waati damadɔ kɔnɔ, a dɔ rɔ, o kɛra walasa a ka segin i yɔrɔ kudayi. 16 A tɛ kɔsegin i ma iko jɔn, a ka fisa ni jɔn ye kosɛbɛ : An balima mandiba don. Tiyɛn na a ye o de ye ne bolo, nka a ka ko ka kan ka bonya e bolo ka tɛmɛn o kan, mɔgɔya danbe ani Matigi kosɔn.
17 O de kama, ni i bɛ a miiri ko e ni ne jɛlen bɛ dannaya kelen na, i ka a ladon iko ni ne yɛrɛ tun don.
18 Ni a donnen kɛra i gasi la, wali ni i ka juru dɔ bɛ a la, i ka o bɛɛ doni da ne kun.
19 Ne Pɔli, ne yɛrɛ bolo de bɛ nin kumaw sɛbɛn : Ne bɛna i ta ɲɔgɔn segin i ma.
A fɔkun tɛ ne fɛ ko ne ka juru dɔ bɛ e fana na : I yɛrɛkun ko ye o ye.
20 Ayiwa, ne balimakɛ, e ka ne dusu suma Krista la, ka nin mago dila ne ye Matigi kosɔn.
21 Ka ne jigi dalen to a kan ko i na ne kan lamɛn, ne bɛ nin sɛbɛn ci i ma, ne bɛ a dɔn ko i na a kɛ ka tɛmɛn ne ka fɔlen yɛrɛ kan.
Foli labanw
22 I ka jatigila dɔ labɛn ne ye fana : Bawo, ne jigi bɛ a kan ko aw ka deliliw kosɔn, u na ne lasegin aw ma.
23 Epafarasi, ne ni ale min jɛ ye kaso ye Krista la, o bɛ i fo, 24 ka fara ne baarakɛɲɔgɔnw kan : Mariki, Arisitariki, Demasi ani Liki.
25 An Matigi Yezu Krista ka mandiya ka kɛ aw bɛɛ lajɛlen ye.
Warimisɛnkogɛlɛya Mali la
N t’a dɔn n’a bɛ o cogo kelen na jamanaw bɛɛ kɔnɔ, n’o tɛ a bɛ waatijan bɔ warimisɛnkogɛlɛya bɛ Mali la.
Isansifeereyɔrɔw la, « warimisɛn tɛ yen !
Bitikiw kɔnɔ, warimisɛn tɛ yen !
Nanfɛfeerelaw bolo, « warimisɛn tɛ yen !
A ko de ka jugu feerekɛla misɛnninw bolo !
An delila « warimisɛntɛyen » fɔli la, fɔ n’i taara sanni na, bitiki b’a ɲɛjɔ i tɛgɛkɔnɔna na fɔlɔ k’a lajɛ warihakɛ min b’i bolo walasa k’a labɛn « warimisɛntɛyen » fɔli kama n’an y’an ka fɛnsanta fɔ.
Tuma dɔ la, an bɛ moto kolonkolon ka tɛmɛ isansifeereyɔrɔ 3 walima 4 na k’a sababu kɛ warimisɛnko ye.
O ko in delila ka ne yɛrɛ sɔrɔ siɲɛ caman isansisanyɔrɔw la, nka n tɛ se ka ɲinɛn min kɔ, o ye min kɛra falajɛ ye, bawo n sɛgɛnna o don kosɛbɛ.
N tun taara surunalidon kɛ n denkɛ n’a ka patɔrɔn cɛ, n’o ye mobiliparanti ye.
N segintɔ, kɔmi n b’a dɔn ko isansi tɛ n se so, n ye jɔ isansifeereyɔrɔ dɔ la Falajɛ walasa ka isansi san.
Waribiye dɔgɔmanin min bɛ n bolo o yɔrɔ la, o ye 400 biye ye, ne mako bɛ isansi litiri kelen na n’o sɔngɔ ye 130 ye.
Isansifeerela kɛlen ka wari ye, a ko warimisɛn tɛ yen.
N ye min kɛ ka munumunu n kini ni n numan fɛ ka 400 warimisɛn ɲini, o ka ca ni miniti 30 ye, n m’a sɔrɔ fiyɛwu.
Bɛɛ ko n ma, ko warimisɛn tɛ yen.
N y’a ŋaniɲa ka fɛn dɔ yɛrɛ san, hali n mako tɛ se min ma o yɔrɔ la walasa n ka warimisɛn sɔrɔ, nka abada.
N seginna ka n’a fɔ isansifeerela ye ko a ka 200la kɛ n kun, a ko warimisɛn tɛ yen.
N diyagoyara ka isansi 400na san o don, ka sɔrɔ n makoba tun bɛ waritɔ 200 la.
Tile kurukara kɔnɔ, an bɛ nin ko in ye bitikiw kɔnɔ, suguw la, feeremisɛnnikɛlaw fɛ, wa siɲɛ caman, n ye gadonmusow kɛtɔ ye k’u ka nisɔngoyakumaw fɔ nin gɛlɛya in kan, gɛlɛya min n’u b’a sɔrɔ nasanyɔrɔ la warimisɛnko la.
Warimisɛntɛyen dama tɛ, nka warimisɛn min bɛ an bolo, olu bɛɛ sinnen, feerekɛlaw tɛ sɔn k’olu minɛ.
Waati dɔw la 100 warimisɛn dɔrɔmɛ 20, dɔrɔmɛ 10 ani dɔrɔmɛ 5 la, o bɛ se ka k’i bolo i ka so, nka a tɛ se ka dun k’a sababu kɛ a bɛɛ sinnen don.
Nin warimisɛnko in bɛ ka kɛ gɛlɛyaba ye bi :
a bɛ sannifeere senasumaya, a bɛ an bali ka an makoɲɛfɛngɛlɛnw sɔrɔ joona, wa a bɛ an ka waati bɛɛ ta.
LA TRAHISON DE BAKARI DIAN
ɔ̀ Segu yé náani yé
màraka dùgu kɔ̀nɔntɔ
sìdo Jara àni bálansando
bálansan bà tán ní náani àni bálansan kɔ́ kùrunnin kélen.
ɔ̀ dón dɔ́ Tìɲɛtigiba Dantɛ àni jèli Goroli bé nìn yɔ́rɔ nìn ná kà à fɔ́ Bakari yé à kà bùlon kɔ́nɔ.
dón dɔ́ Bakari Jan sìgilen kó jèliw mà
á yé nkɔ̀ni tɛ́liya
né Bakari bé à fɛ̀ kà ń dɔ̀n Segu
ń bé ń dɔ̀n bi.
ɔ̀ jèliw yé nkɔ̀ni tɛ́liya
ɔ̀ jèliw kó Bakari mà í ní dɔ̀n ká kán Kɔda àni Jɛnɛba mɔ̀den 62
í ní dɔ̀n ká kán Maankɔrɔ Kɔnɛ dén
í ní dɔ̀n ká kán.
Bɔgɔba Kɔnɛ mɔ̀den í ní dɔ̀n ká kán.
nsóronin ncínin Kɔnɛ mɔ̀den í ní dɔ̀n ká kán.
ní í yé í dɔ̀n Segu bì ò bé bɛ̀n.
ɔ̀nhɔn Bakari kó jèliw mà à kó né bé ń dɔ̀n sábu lá né Bakari Jan ń sèn bé dìngɛba dá lá Segu yàn.
ní ń yé ń sèn tà kà à bɔ́ dìngɛ dá lá Segu cɛ̀ ní à mùso bɛ́ɛ bé jìgin à kɔ́nɔ.
ń bé ù bɛ́ɛ lájɛlen láyɛlɛn ní ń bólonkɔni dén kélen yé
ɔ̀ nkà né Bakari jìginna dìngɛ nìn kɔ́nɔ Segu cɛ̀ ní à mùso bé tìlen kà ń sàma ù tɛ́ sé kà ń lábɔ.
ɔ̀ ó kúmaw fɔ́ra tɔ́njɔnkɛ dɔ́ jɔ̀len ɲɛ́ná ò jɔ̀nkɛ kó áa!
à kó Bakari fára sá dɛ́!
ɔ̀ é Bakari sèn bé dìngɛ dá lá Segu yàn ní í yé à tà kà à bɔ́ à kɔ́nɔ Segu cɛ̀ ní à mùso bé jìgin dìngɛ kɔ́nɔ é bé ù bɛ́ɛ láyɛlɛn ní é bólonkɔni dén kélen yé
nkà ní é jíginna dìngɛ kɔ́nɔ Segu cɛ̀ ní à mùso tɛ́ sé kà í láyɛlɛn.
áa!
Bakari jámanna bi à yàdara!
ò tùma ná né ká tága nìn cógo fɔ́ Segu fàama yé.
64 ɔ̀ tɔ́njɔnkɛ wúlila à yé Da sɛ́gɛrɛ à ká bùlon kɔ́nɔ
à nàna í bìn Da fɛ̀ bùlon kɔ́nɔ à yé í kòlonkolon
à tágara í sɛ̀mɛ Da ká kálaka lá.
à kó ji tìgi Jara
fànga tìgi Jara
múgu tìgi Jara
kòlon tìgi Jara
mɔ̀gɔw tìgi Jara
tɔ́njɔnkɛ wúlila kà í sìgi
à kàsira.
ɛ̀ Da kó mùn dè kɛ́ra?
í bé kàsi mùn ná?
áa!
à kó fàama à kó né kán kà kàsi dɛ́!
à kó Bakari yé fálenyakuma dɔ́ dè fɔ́ bì
à kó né bé kàsí ò dè lá
Da kó à fɔ́ kɛ̀!
tɔ́njɔnkɛ kàsira
Da kó à fɔ́!
à kó Bakari jámanna à ká bùlon kɔ́nɔ
à kó jèliw ká nkɔ̀ni fɔ́ àle bé í dɔ̀n.
sábu àle Bakari Jan nìn sèn bé dìngɛ dá lá Segu yàn ní à yé à tà kà à bɔ́ dìngɛ nìn dà lá Segu cɛ̀ ní à mùso bɛ́ɛ bé jìgin dìngɛ kɔ́nɔ
nkà àle Bakari kélen bé ù yɛ̀lɛn ní à bólonkɔni kélen yé.
ɔ̀ nkà ní àle Bakari kélen jìginna dìngɛ kɔ́nɔ dùn Segu cɛ̀ ní à mùso bé tìlen kà à sàma ò tɛ́ sé kà àle Bakari làbɔ
à kó Bakari Jan yé nìn fálenyakuma nìn dè fɔ́ bì.
Da kó tɔ́njɔnkɛ mà
à kó ò tùma ná Bakari jámanna sá dɛ́rɛ!
Bakari Jan sɔ̀nna kà nìn fɔ́?
ɛ̀ ní í yé à mɛ́n Bakari fára kà à jáman ń kó né Da yɛ̀rɛ ká mɔ̀gɔ fálen dòn kó ní ò tɛ́ àle bé sé kà jáman Segu yàn?
nkà nìn tɛ́ báasi yé
júmasu nàta nìn ń bé Bakari Jan wéle kà nà ní à yé ń ká cɛ̀so kɔ́nɔ kà à fá dɔ̀lɔ lá kà à ɲìninka kúma nìn ná.
ní Bakari Jan jɔ̀ra kúma nìn ná ń bé à kùn cì kà à dá fára
à má jɔ̀ à lá yɛ̀rɛ ó ń bé Bakari Jan kùn cì kà à dá fára kà à sù dòn ń kà só kɔ́nɔ yàn
mɔ̀gɔ ɲɛ́ tɛ́ í dá à sɛ̀lɛ kàn sànko à sù.
ɛ̀ ní í yé à mɛ́n Bakari Jan séra kà jáman Segu yàn né yɛ̀rɛ Da nɔ̀ tɛ́?
nkà tɔ́njɔnkɛ mà í kána nìn fɔ́ mɔ̀gɔ yé dɛ́!
68 n bé à fɛ̀ kà Bakari jànfa dè í kána à lákali
àyi!
tɔ́njɔnkɛ kó ń tɛ́ à lákali.
ɔ̀ Bakari tɛ́ nìn kúma nìn séere mà mɔ̀gɔtigi yé jànfa díla Bakari kɔ́ kàn.
nkà à dón Bakari Jan dénkɛ bálolen bé Sinbalan à kélen dè bé à bólo.
kàbi dùgu má jɛ́ Sinbalan bé tìlen kà yáala fó kà tìlerɔfanaw dún
à tɛ́ dòn mɔ̀gɔ ká só.
nkà à mána tìlerɔfanaw dún à bé yáala fó kà sé súrɔfana dúnni ná.
à mána súrɔfanaw dún Sinbalan bé yáala fó kà dùgu tíla
dùgu mána tíla à bé yɛ̀lɛn kà nà í dá à fà ká bùlon sán fɛ̀.
ɔ̀ Segu fàama yé jànfa díla Bakari káma à kó tɔ́njɔnkɛ kána fɛ́n fɔ́ mɔ̀gɔ yé
ò kúmaw fɔ́ra tɔ́njɔnkɛ nìn yé ntɛ̀nɛndon
ntɛ̀nɛn tìle kɛ́ra tɔ́njɔnkɛ má kúma kà tàrata sú kɛ́ tɔ́njɔnkɛ má kúma kà árabasu kɛ́ à má kúma.
ɔ̀ àlamisasu tɔ́njɔnkɛ ní à mùso dálen dùgutila fɛ̀
ɔ̀ jɔ̀nkɛ tóra kà í yɛ̀lɛmayɛlɛma à tóra kà í yɛ̀lɛma
à kó áa!
à kó m̀m ḿm ḿm!
ɛ̀ à mùso kó à mà ń cɛ̀ é dùn bé hámi mùn ná?
àyi!
à kó ò tɛ́!
kána ń ɲìninka
cɛ̀ba kɔ̀rɔba bé hámi kó cáman ná dùgutila fɛ̀ mùso tɛ́ í ɲìninka 70
kána ń ɲìninka dɛ́!
à mɛ́ɛnna à mɛ́ɛnna dɔ́ɔnin tɔ́njɔnkɛ fóra kà wúli kà í sìgi à kó áa!
nìn yé kó júguba kɛ́tɔ yé Segu bì dɛ́!
ɛ̀ mùso kó cɛ̀ ó!
ò yé mùn yé sá?
í ká kélennakuma tɛ́ bán ná!
áa!
à kó mùso mà né má à fɔ́ í kána ń ɲìninka wà?
cɛ̀ba kɔ̀rɔba kɔ́nɔ gànnen bé kó cáman ná ní í bé kúma mùso tɛ́ mɔ̀gɔ ɲìninka ò lá.
ɔ̀ mùso yé í dá kà í yɛ̀rɛ kɛ́ sùnɔgɔbagatɔ yé.
tɔ́njɔnkɛ wúlila kà í sìgi à kó áa!
nìn kúma mín fɔ́len bì nìn yé báaraba yé dɛ́!
mùso má kúma
à yé í bólo tà kà à dá mùso kàn
à kó Nyele?
mùso kó í bólo bɔ́ ń kàn kána kúma ń fɛ̀!
e hámina né yé í ɲìninka é kó ń kána í ɲìninka.
é dùn bé mùn kúma wɛ́rɛ fɔ́ ń yé?
tó ń ká ń ká sùnɔgɔ kɛ́.
ée!
à kó mùso kána ò kɛ́!
í yɛ̀lɛma ń bé kúma nìn ɲɛ́fɔ í yé.
í yɛ̀lɛma í ká í ɲɛ́di ń ná.
ɛ̀ mùso kó ní í yé í yɛ̀lɛma ń ká nìn fɔ́ í yé
ní jànfatɔkuma tɛ́ à fɔ́ túlo ní tɔ̀n mán sùrun?
à kó é ká í yɛ̀lɛma ń ká à ɲɛ́fɔ í ɲɛ́ná
à kó kúma mín fɔ́len bé 72 fàama kó ń kána à fɔ́ mɔ̀gɔ yé nkà né bénà à fɔ́ é yé.
mùso kó ò yé mùnko yé?
ɛ́ɛ!
à kó Segu fàama kó à bé à fɛ̀ kà Bakari Jan wéle júmasu nàta nìn kà tága ní à yé à ká cɛ̀so kɔ́nɔ.
kà à fá dɔ̀lɔ lá kà Bakari kùn cì kà à dá fára
háli mɔ̀gɔ ɲɛ́ tɛ́ à dá à sɛ̀lɛ kàn sànko à sù.
áa!
tɔ́njɔnmuso kó ɛ́ɛ ! nìn yé kábako yé!
jàa Segukaw tɛ́ mɔ̀gɔ ɲùman fɛ̀ dɛ́rɛ!
ù bé Kɔda ní Jɛnɛba dén jànfa mùn ná? ù bé Bɔngɛla Hamari dén jànfa mùn ná?
ń kó Bakari Jàn dè yé Bilisi ká dága bɔ́ Segukaw dá lá
ù bé Bakari fána jànfa kà ò fàga?
Bakari dè yé mùn kɛ́ túgun?
àyiwa cɛ̀ kó ń yé ń tá nìn fɔ́ í yé
í kána fɛ́n fɔ́ mɔ̀gɔ yé dɛ́!
àyi!
tɔ́njɔnmuso kó né tɛ́ fɛ́n fɔ́ mɔ̀gɔ yé.
à kó ń tɛ́ fɛ́n fɔ́ mɔ̀gɔ yé?
áa!
ò kó kána fɛ́n fɔ́ mɔ̀gɔ yé!
ɔ̀ jàa dùgu mána jɛ́ bá dá lá 74 Bakari Jan fána ká jɔ̀nmuso tán ní fìla bé bíri síra fàn dɔ́ fɛ̀ kà tága kɔ́rɔnyanfan fɛ̀ ù bé fìniko lá.
Da fána ká jɔ̀nmuso tán ní fìla bé bíri síra tìlebin fɛ̀ ù bé fìniko lá bá dá lá
ù jɔ̀nw bé másala bìla ɲɔ́gɔn ná.
kúma fɔ́ra tɔ́njɔnmuso mín yé sú fɛ̀ ò bé fìniko lá ò yé à kɛ̀rɛfɛmuso dɔ́ kɔ́mɔsi ɛ̀ɛ!
kó dénnin ó é ká í túlo nà yàn
kúma fɔ́ra né yé sú rɔ́ ń bé ò fɔ́ í yé.
ò kó ò yé mùn yé?
ɛ́ kó bínya à fɔ́len bé kó Bakari Jan bé jànfa júmasu nàta nìn kà ò fàga.
ò mùso fána yé à tɛ́gɛrɛ fìla bìla ɲɔ́gɔn nà à kó ɛ́ɛ dɛ́rɛ!
Bakari fána bénà jànfa túgun kó ò yé mùn kɛ́?
ɔ̀nhɔn à kó í kána à fɔ́ mɔ̀gɔ wɛ́rɛ yé dɛ́!
àyi!
ò kó né tɛ́ ò fɔ́ mɔ̀gɔ wɛ́rɛ yé.
ò yé à tó fó ò ɲìnɛna
ò fána yé à kɛ̀rɛfɛmɔgɔ dɔ́ kɔ́mɔsi
à kó dénnin ó í túlo nà yàn.
ɛ́ mùn dè kɛ́ra dè?
ɛ́ kó à fɔ́len bé Bakari Jan bé jànfa kà ò fàga júmasu nàta nìn.
ò fána kó áa!
ó yé sé kà kɛ́?
áa kó fàama ká jɔ̀nmuso yé à fɔ́ ń yé sísan dɛ́!
76 ɔ̀ Da yɛ̀rɛ ká jɔ̀nw tóra kà kúma nìn lákáli ɲɔ́gɔn ɲɛ́ná fó kà nà sé Bakari Jan ká jɔ̀nmuso bírilen mà
Da ká jɔ̀nmuso dè yé Bakari Jan ká jɔ̀nmuso dɔ́ kɔ́mɔsi à kó dénnin ó é ká í túlo gɛ̀rɛ né ná né ká nìn kúma nìn fɔ́ í yé
ò kó ò yé mùn yé?
ɛ́ɛ!
à kó jàa túlo ká bòn à tɛ́ à yɛ̀rɛ kùnkankuma mɛ́n dɛ́rɛ!
ò kó bínya à fɔ́len bé kó é mákɛ bé jànfa kà ò fàga júmasu nàta nìn.
à kó mákɛ jùmɛn?
mákɛ ncínin wà fó tàri kɔ̀rɔbalen ?
ɛ̀ kó Bakari yɛ̀rɛ kɛ̀.
Bakari bé jànfa kà ò fàga?
à kó m̀m !
ò kúma fɔ́ yɔ́rɔ mín Bakari Jan ká jɔ̀nmuso à ká fìni mín ɲíginnen bé mín jàlan bé mín má kò yɛ̀rɛ à yé ò bɛ́ɛ fàra ɲɔ́gɔn kàn kà à kɛ́ fílenba kɔ́nɔ kà í bín kà dùgukɔnɔna sɛ́gɛrɛ.
ɔ̀ Bakari Jan ká jɔ̀nmuso ní fìnikofilen dònna só kɔ́nɔ à ní Bakari Jan dénkɛ Sinbalan kùnbɛnna
à kó ń mákɛ Sinbalan hákɛ tó ń yé yàn dɛ́!
Sinbalan tùgura à nɔ̀ fɛ̀ fó ù nàna kà nà sé dúkɛnɛ mà
jɔ̀nmuso yé fìnikominan sìgi dúkɛnɛ mà à nàna dòn gá kɔ́rɔ tàn 78 à tɛ̀mɛnna ní Sinbalan yé Sinbalan tùgulen bé à nɔ̀ fɛ̀.
à tágara dòn sóɲɛ kɔ́nɔna ù tɛ̀mɛnna fó kà tága ɲɛ́gɛn kɔ́nɔ.
ɔ̀ Bakari Jan ká jɔ̀nmuso jɔ̀len yé í dáji tú Sinbalan ɲɛ́ná tàn
à kó túu !
ɛ́ɛ!
mɔ̀gɔ ɲùman ká síran dénjuguwolo ɲɛ́ !
Sinbalan í yé játɔ yé
Sinbalan í yé sònyanikɛla yé
Sinbalan í yé bìnkannikɛla yé.
Sinbalan í yé nkàlontigɛla yé
ní í yé í dén nkàlontigɛla kó mɛ́n yáalanikɛlaba dòn dɛ́!
ní í yé í dén súnguruntigɛla kó mɛ́n yáalanikɛlaba dòn.
ní í yé í dén bìnkannikɛla kó mɛ́n yáalanikɛlaba dòn.
í dùn bé tìlen kà yáala í bé sì kà yáala.
nká Sinbalan né yé kúma mɛ́n fáama ká jɔ̀nw ná bi ní ò kɛ́ra háli é fà tùn kána í wólo.
né yé à mɛ́n mɔ̀gɔtigi ká jɔ̀nw ná dánkan lá sísan kó é fà bé jànfa júmasu nàta nìn kó kà ò fàga Segu yàn.
ɔ̀ mɔ̀gɔ mín dén yé é yé Segu kɔ́nɔ yàn ní ò séra kà jànfa Segu kɔ́nɔ yàn áa ń dén!
mɔ̀gɔ ɲùman ká síran dénjuguwólo ɲɛ́ dɛ́!
80 né tùn bé ò kúma dè fɔ́ í yé né tágara ń ká fìnikoyɔrɔ
ɔ̀ Sinbalan má fɛ́n fɔ́.
àlamisa dùgu jɛ́ra Sinbalan kó à fà mà à kó bàba !
màrifa dí ń mà dɛ́! ń bé à jɔ̀si kà à jɛ́.
ɔ̀ Sinbalan yé Bakari Jan ká dáfila tà kà à jɔ̀si ní máaɲɔkolo yé kà múgu dɔ́ ní nɛ̀gɛ dá tìle lá.
dàraka mɔ̀na Bakari Jan kó ń fà tɔ́gɔma í tɛ́ nà dúmuni kɛ́ wà?
áa!
Sinbalan kó à kó ń fára.
ɔ̀ dàraka mɔ̀na kà Sinbalan sìgilen tó yɔ́rɔ mín tìlerɔfana mɔ̀na kà à tó ò sìgiyɔrɔ kélen ná
à má bɔ́ à fà ká bùlon dá fɛ̀ ò dón ò.
tìlerɔfana mɔ̀na Bakari Jan kó à mà ń fà tɔ́gɔma í tɛ́ nà dúmuni kɛ́ wà?
àyi!
à kó bàba à kó né fára.
Bakari Jan yɛ̀rɛ nàna í bólo dá à kàn 82 áa!
à kó ń fà tɔ́gɔma Sinbalan mùn bé é lá bì dè?
à kó fɛ́n tɛ́ ń ná.
ɛ́ɛ!
à kó é mɔ̀gɔ mín kàbi dùgu mána jɛ́ í bé tìlen kà yáala
dùgu jɛ́ fùrandama é má í háli jɔ̀ bùlonda lá í yé mùn mɛ́n Segu kɔ́nɔ bì?
à kó bàba ń má fɛ́n mɛ́n.
à kó mùn bé é lá?
à kó fóyi tɛ́ ń ná.
áa!
à kó ò tɛ́ báasi yé.
làgansara nàna kà nà sé sá Sinbalan yé Bakari Jan ká dáfila fá múgu lá kà nɛ̀gɛden jàlan fìla bìla à fàn bɛ́ɛ lájɛlen lá
à yé à sɔ̀rɔ dùgu mána jɛ́ ní Sinbalan nàna í jɔ̀ à fà Bakari kùn ná kó bába í ní sɔ̀gɔma
à bé à fɔ́ màrahabanin mùsokolonden ó!
kɔ̀ri hɛ́rɛ sìra?
m̀m à bé fà jáabi ɛ́ bàba!
né kɔ̀ni yé mùsokolonden yé nkà é mɛ́ɛnna sì lá kójugu dɛ́!
né Sinbalan mùsofuru bé sé tùma mín à bé à sɔ̀rɔ ń sàra
né tɛ́ mɛ́ɛn sì sànko kà mùso fúru.
84 ɔ̀ án yé súrɔfanaw dún Segukɔrɔ dɔ́ɔnin án sìgilen bé Da kó à ká jɔ̀nkɛ dè mà à kó né ká Dɔnko!
à kó mákɛ bɛ́ɛ bé tó í dɔ́nko rɔ́!
à kó tága kó né kó Bakari ká nà
Dɔnko nàna í jɔ̀ Bakari Ján ká bùlonda lá
à kó à ní sú ù kó màrahabanin
à kó mákɛ Bakari
fàama kó í ká nà.
à kó tága à fɔ́ à yé ní ń bánna dúmuni ná ń bé nà.
Bakari Ján bé tíla dúmuni ná kó à bé à tɛ́gɛ kò
Da kó à ká jɔ̀nkɛ dɔ́ wɛ́rɛ mà kó N-jugu-be-bulon-min-kɔnɔ!
à kó mákɛ í ɲìn kúma tɛ́ fɔ́ yèn.
à kó tága kó né kó Bakari ká nà.
ò fána nàna mákɛ Bakari
fàama kó í ká nà
à kó tága à fɔ́ à yé ń bánna dúmuni ná sísan 86 ń bé ń ká fìniw dòn ń bé nà.
ń bé ń lábɛn.
Bakari Jan yé í lábɛn
à bé sé à ká bùlonda lá à ní Da ká jɔ̀nkɛ dɔ́ wɛ́rɛ bɛ̀nna
Da kó ò mà ɛ́ Du-min-sigi-tɛ-muso-ye!
ò kó mákɛ ò dúkɔnɔmɔgɔw ká kúmanin ncínin tɛ́ ò bólo
à kó tága kó né kó Bakari ká nà.
ò bé nà sé bùlonda lá ò ní Bakari bɛ̀nna
áa!
mákɛ Bakari fàama kó í ká nà
à kó wà án tága !
Bakari Jan yé í kɔ́di yɔ́rɔ mín kó ò bé tága à dénkɛ Sinbalan kó à mà ɛ̀ bàba?
í bólo lánkolon bé tága tèn?
í tɛ́ háli í ká tàma tà í bólo wà?
àyi!
à kó ń dén fɛ́n tɛ́ ń ná yàn ní fàama yɔ́rɔ cɛ́.
ɔ̀ nkà Bakari Jan tɛ́ à dɔ́n kó mɔ̀gɔtigi yé ká jànfa dìla kà à kɔ̀nɔ.
nká dén yé à jànfa nìn dɔ́n à má sɔ̀n kà fɛ́n fɔ́ fà yé.
ɛ́ɛ!
à kó bába à kó í bé tága í tɛ́ háli í ká npànmuru tà wà?
ɛ́ɛ!
à kó Sinbalan fɛ́n kɔ̀ni tɛ́ né ná yàn ní fàama ká só cɛ́ sá.
ɛ́ɛ!
à kó bàba í bé tága í tɛ́ háli í ká màrifa tà wà?
ɛ́ɛ!
à kó Sinbalan é fána ká kó ká gɛ̀lɛn
ń kó fɛ́n tɛ́ ń ná yàn ní fàama ká só cɛ́ 88
fàama yé ń wéle ń bé tága ò wéle lájɛ
ò séra màrifa ní mùru bɛ́ɛ tàli lá ?
ń bólo lánkolon bé tága ó!
ɔ̀ Bakari Jan yé í kɔ́di
ní à tùn yé í kɔ́di à tágamatɔ tɛ́ à kɔ́fílɛ.
à dénkɛ Sinbalan yé dáfila tà kà tùgu à nɔ̀ fɛ̀.
ɔ̀ Bakari Jan bé nà dòn Da ká bùlon kɔ́nɔ à yé à sɔ̀rɔ à yé í ká tɔ́njɔn mɔ̀gɔ bí dúuru dá bùlon kɔ́nɔ
án bámananw kó cɛ̀ dɛ̀bɛ ní tán.
ɔ̀ Bakari Jan nàna dòn bùlon kɔ́nɔ à dénkɛ Sinbalan ní dáfila nàna í mérun bùlon dá lá.
à yé bùlon fɔ́lɔ cɛ́ci.
à bé nà dòn fìlanan kɔ́nɔ mɔ̀gɔtigi yé í ká tɔ́njɔnkɛ mɔ̀gɔ dɛ̀bɛ ní tán dá ò fána kɔ́nɔ.
Bakari Jan bé ò cɛ́cí à dénkɛ Sinbalan ní dáfila nàna í jɔ̀ ò fána dá lá.
à nàna bùlon sàbanan dá lá à bé dòn ò kɔ́nɔ
à yé à sɔ̀rɔ cɛ̀ dɛ̀bɛ ní tán dálen bé ò fána kɔ́nɔ.
à yé ò cɛ́ci yɔ́rɔ mín à dénkɛ Sinbalan ní dáfila nàna í jɔ̀ ò dá lá
tɔ́njɔnw yé í kánto ḿm kɔ̀ri fàama ká jànfa dùn ná bɔ́?
à dénkɛ ní dáfila bé à nɔ̀ fɛ̀ dɛ́!
Sinbalan kó ù mà ní ń yé mɔ̀gɔ ó mɔ̀gɔ kúmakan mɛ́n 90 ń bé múgu cì ò lá yàn á bɛ́ɛ ká dá dè!
ɔ̀ fó Bakari Jan nàna sé dúkɛnɛba mà kà dúkɛnɛ cɛ́ci kà dòn Da fɛ̀ à ká cɛ̀so kɔ́nɔ Sinbalan ní dáfila nàna í mérun ù sìgilen dá lá.
Bakari Jan dònna yɔ́rɔ mín fáama ní nísɔndiya yɛ́lɛla kà à kùnbɛn
jàa jánfa bé à bólo.
à yɛ́lɛla áa!
Bakari nàna í ní fàma!
Bakari bìsimila!
nká é ɲɛ́nafin tùn bé né ná
Bakari í dùn bé tó kà fàma né mà í tɛ́ nà bɔ́ né yé fó ní né yé í wéle.
nà án ká dɔ̀lɔ mìn!
né kó ń ká báramuso Kɔninba mà ń kó à ká dɔ̀lɔ ɲùman dìla ń yé
ò ká fìsa án bé fòrobadɔlɔ mín mìn bùlon kɔ́nɔ.
ò dɔ̀lɔ ká dí nìn dìlara né ní é mɔ̀gɔ fìla dè káma
án ká dɔ̀lɔ mìn!
ɔ̀ Da sìgilen bé
mɔ̀gɔkuntigɛmuruba dálen bé à kɔ́rɔ
mɔ̀gɔkuncijeleninkala dálen bé fàama kɔ́rɔ
nsìrasɛmɛba dálen bé à kɔ́rɔ
à yé í ká nìn bɛ́ɛ tà kà à bìla Bakari káma 92
ɔ̀ nkà Bakari tɛ́ à dɔ́n fàama bé à wéle kà à jànfa.
ɔ̀ dénkɛ Sinbalan mérunnen bé dá lá.
Bakari Jan yé í sìgi Da sìgilen bé kálaka kàn Bakari Jan nàna í sìgi à kɛ̀rɛ fɛ̀.
Da bé tó kà fílennin fá dɔ̀lɔji lá à bé à mìn kà à jà
à bé à fá dɔ̀lɔji lá kà à dí Bakari mà
à fána bé dɔ̀lɔ mìn kà à fílennin jà.
ù cɛ̀ fìla bé dɔ̀lɔmin ná só kɔ́nɔ
Da ká báramuso Kɔninba sìgilen bé kálaka kàn ù kɛ̀rɛ fɛ̀.
ɔ̀ tɔ́gɔ jàn àni cɛ̀ jàn tɛ́ kélen yé.
ɔ̀ díɲɛ yé gánsan náani yé
mɔ̀gɔw tɛ́ nɔ́rɔ mɔ̀gɔ lá gánsan
mɔ̀gɔ tɛ́ tìgɛ mɔ̀gɔ lá gánsan
mɔ̀gɔ tɛ́ bàn mɔ̀gɔ lá gánsan
ɔ̀ cɛ̀ kɔ̀rɔba yɛ̀rɛ tɛ́ à ká kùlusi kò sú fɛ̀ gánsan.
ɔ̀ díɲɛ yé nìn gánsan náani nìn yé.
ɔ̀ án bámananw kó díɲɛ yé tùma sàba yé fɔ́tùma àni kɛ́tùma àni yétùma
í mána sé kó mín kɛ́ yé dón mín í bé ò kɛ́.
94 í mána sé kúma mín fɔ́ yé dón mín í bé ó fána fɔ́.
í mána sé fɛ́n mín yé yé dón mín í bé ó fána yé.
ɔ̀ díɲɛ yé nìn tùma sába nìn yé.
ɔ̀ Bakari Jan ní mɔ̀gɔtigi tóra dɔ̀lɔmin ná só kɔ́nɔ fó dɔ̀lɔ yé ù bɛ́ɛ mìnɛ sá
ù bé tó kà yɛ́lɛ kà ù tɛ́gɛ cì ɲɔ́gɔn tɛ́gɛ
Bakari Jan bé yɛ́lɛ kà í tɛ́gɛ cì fàama tɛ́gɛ fàama yɛ̀rɛ bé yɛ́lɛ kà í bólo cì Bakari tɛ́gɛ
ù bé ù kèleku ù bé kúmaw ná kà à fɔ́ ɲɔ́gɔn yé.
ù bé ò bàrokumaw ná fàama sínna kà pɛ́rɛn
à kó tìɲɛ dòn kɛ̀ Bakari?
à kó né yɛ̀rɛ yé kúma kélen mɛ́n fɔ́lɔ ò yé tìɲɛ yé wà?
ɛ̀ɛ Bakari kó fàama ò yé mùn kúma sì yé?
à kó ń yé à mɛ́n kó é Bakari Jan kó í sèn bé dìngɛ dá lá Segu yàn.
ní í yé í sèn tà kà à bɔ́ dìngɛ dá lá Segu cɛ̀ ní à mùso bɛ́ɛ bé jìgin à kɔ́nɔ é bé í bólonkɔni dén kélen kɛ́ kà ù bɛ́ɛ sàma kà ù lábɔ.
ɔ̀ nkà ní é Bakari jìginna dìngɛ nìn kɔ́nɔ Segu cɛ̀ ní à mùso bé tìlen kà í sàma ù tɛ́ sé kà í lábɔ.
yáli kúma nìn yé tìɲɛ yé wà?
í yé à fɔ́ wà? í má à fɔ́?
áa!
Bakari Jan kó fàama nìn tɛ́ né Bakari fɔ́kan yé.
96 ɛ́ mɔ̀gɔtigi né yé ń ká dénmisɛnya kɛ́ é bólo fó kà nà sé ń ká kùlusi tà mà fó ń ká nà mùso fúru
é má kúma lánkolon mɛ́n né nɔ̀ ná fó sísan
né má kúma nìn fɔ́ dɛ́ !
Da kó í bé nkàlon ná é yé kúma nìn fɔ́ !
sábu lá à dón é yɛ̀rɛ jámannenba bé í ká bùlon kɔ́nɔ í kó jèliw ká nkɔ̀ni fɔ́ í yé kó í bé í dɔ̀n kɛ̀.
à kó í yé kúma nìn fɔ́ à dón ɛ́ɛ!
Bakari Jan kó fàama é yɛ̀rɛ kó né jámannenba tùn bé
í bé à sɔ̀rɔ ń tùn yé dɔ̀lɔ dè mìn
í bé à sɔ̀rɔ dɔ̀lɔmintɔkuma dòn.
Da kó í bé nkàlon ná !
mɔ̀gɔ yé kúma ó kúma fɔ́ í dɔ̀lɔ mìntɔ yé kúma ó kúma fɔ́ í yé dɔ̀lɔ mìn kà ó kúma tó í kɔ́nɔ.
í yé kúma nìn fɔ́ !
ɔ̀ Da fóra kà mɔ̀gɔkuncijeleninkalaba tà kà wúli kà í jɔ̀ ò yɔ́rɔ bɛ́ɛ kà í sònsoro à ká kálaka kàn kà í bólo ní bére fìla bɛ́ɛ kɔ́rɔta.
kà bólo fìla ní bére kɔ́rɔta kó à bé bére fára Bakari Jan kùn háli í nɛ̀n tà kà à dá !
háli í nínakili !
ń bé í kùn cì sísan 
háli cíncɔkicɔ !
98 í yé kúma nìn fɔ́!
Da bólo fìla kɔ́rɔtalen kó à bé nà bérekuru fára Bakari Jan kùn kà à kùn cì yɔ́rɔ mín à dénkɛ Sinbalan ní dáfila yé í pán kà í fìli só kɔ́nɔ
à yé màrifa túru Da dísi rɔ́
à kó bàba à fɔ́ í yé à fɔ́!
à fɔ́ í yé kúma nìn fɔ́!
à fɔ́ í yé à fɔ́!
ɔ̀ fàama kó à bé sìgi dálan kàn áa!
Sinbalan kó mɔ̀gɔtigi ò yé nkàlon yé dɛ́!
í tɛ́ sìgi dɛ́!
à kó à bé à bólo ní bére jìgin
Sinbalan kó fàama ò fána yé nkàlon yé dɛ́!
í bólo fìla kɔ́rɔtalen bé cógo mín à ní bére tɛ́ jìgin túgun dɛ́!
wáa à tɛ́ bìn né fà kàn fána.
ɛ́ mɔ̀gɔtigi ɛ́ mɔ̀gɔ mín fà bé jànfa kà ò kùn cì Segu yàn ò yé né Sinbalan yé?
ɔ̀ mɔ̀gɔtigi sònsorolen tóra dálan kàn à bólo ní bére kɔ́rɔtalen
wɔ̀si yé à tà kábi à túlo jùkɔrɔ sá kà jìgin fó kùlusi dáforo kàn.
Sinbalan yé í ká dáfila túru fàama sònsorolen dísi rɔ́ à sìgilen bé yɛ́rɛyɛrɛ
à bé yɛ́rɛyɛrɛ
ɔ̀ Bakari Jan yé mɔ̀gɔ yé à hínɛ ká bòn.
á yé fàama fílɛ ɛ́ɛ!
à kó nká fàama é yé kábakomɔgɔ yé!
fàama né má à dɔ́n né yé báara mín kɛ́ é yé Segu yàn ń tùn má à dɔ́n í bé sɔ̀n kà né wéle kó í bé ń jànfa kà ń fàga.
ní né tɛ́ à fɔ́ Sinbalan kà í tó yèn 100 Sinbalan bé múgu cì í lá kà í fàga
à mána díya Segu tɔ̀ ká jɛ̀ kà né ní Sinbalan fàga sá Sinbalan kɔ̀ni bé é fàga
nkà ń dén Sinbalan ń bé í déli fàama tó ń yé kána à fàga!
à kó bàba ní í kó ń ká à tó yèn
à kó fàama é yɛ̀rɛ yé à dɔ́n mɔ̀gɔ mín fà bé jànfá kà ò fàga Ségu yàn ò yé né Sinbalan yé?
ɔ̀ nkà nìn tɛ́ báasi yé
bàba ní í kó né ká fàama tó yèn ń bé à tó yèn.
nkà à yɛ̀rɛ ká wúli kà bìla án ɲɛ́
à yé wùlu mínw dá án ɲɛ́ síra lá wùlu kána wówo án ná dɛ́!
ní wùlu kélen wówora ń bé múgu cì fàama ná dɛ́!
àyi!
mɔ̀gɔtigi kó fó kà tága fó í séra í fà ká bùlonda lá wùlu kélen tɛ́ sé kà kúma
né yɛ̀rɛ dè yé wùluw bìla áw ɲɛ́ síra lá.
ò yɔ́rɔ lá sá Bakari Jan yé í kánto à dénkɛ Sinbalan mà
à kó ń dén Sinbalan né bé é fò bì sá ń dén
nkà ń má kúma sàba fɔ́ í yé
ò mɔ̀gɔ sàba tɛ́ fòli fɛ̀.
kó ní ò tɛ́ í ní wúla í ní sú í ní sɔ̀gɔma 102 í ní tìle.
à ká dí mɔ̀gɔ bɛ́ɛ yé fó mɔ̀gɔ sàba.
ɔ̀ sònyanikɛla tɛ́ fòli fɛ̀.
ɔ̀ súnguruntigɛla tɛ́ fòli fɛ̀.
ɔ̀ bòkɛla tɛ́ fòli fɛ̀.
ɔ̀ nká ń dén Sinbalan é sèn tɛ́ nìn mɔ̀gɔ sàba lá nká sá ń dén í ní cé nìn díyara ń yé.
ɛ́ fàama!
wúli kà bìla án ɲɛ́ í ká án tɛ̀mɛn í ká wùluw lá.
ɔ̀ Da wúlila kà bìla Bakari Jan ɲɛ́
Da ká báramuso Kɔninba ò bìlara Bakari Jan ɲɛ́
Bakari Jan dára Kɔninba kàn
ɔ̀ Da dára Bakari kàn
Sinbalan ní dáfila dára Da nɔ̀ fɛ̀ kà dáfìla túru à kɔ́ rɔ́
háli à tɛ́ sé kà à kɔ́fílɛ
ù séra bùlon fɔ́lɔ kɔ́nɔ tɔ́njɔnw kó ù bé fó kà wúli
Da kó á yé áw fára!
á yé tɛ̀mɛn kà áw dá!
fɔ́len má bɔ́ !
ù séra bùlon fìlanan kɔ́nɔ tɔ́njɔnw ní bére kó ù bé fó kà wúli
Da pɛ́rɛnna ù kùn ná fà bé nà dòn áw rɔ́ wà?
á yé tɛ̀mɛn kà áw dá fɔ́len má bɔ́!
ù nàna sé bùlon sàbanan kɔ́nɔ
ò jàma fána kó ù bé gírin kà wúli
Da kó á yé tɛ̀mɛn kà áw dá!
Segu fɔ́len bɛ́ɛ tɛ́ bɔ́ !
ò dè kɛ́ra ntàlen yé án bólo
háli síni sɔ̀gɔma mɔ̀gɔw bé à fɔ́ kó Segu fɔ́len bɛ́ɛ tɛ́ bɔ́ dɛ́!
104 ɔ̀ mɔ̀gɔtigi nàna Bakari Jan bìla fó à ká bùlonda lá.
à dén Sinbalan kó à mà ɛ̀ ń dén fàama ní à ká báramuso bìla yàn sá.
ɔ̀ Sinbalan sɔ̀rɔla kà à fɔ́ fàama mà í ní í mùso ká sìgi yàn
ɔ̀ Da ní à mùso yé à kɔ́di yɔ́rɔ mín Sinbalan yé dáfila dá dòn kógo rɔ́
à yé à fàn fìla bɛ́ɛ kónkankonkasi
nɛ̀gɛw dònna kógo jálan rɔ́ yɔ́rɔ mín Da yé à mùso ɲɔ̀ni kà ò bìn dùgu mà kà bòli kà tɛ̀mɛn
Da bòlitɔ nàna í bìn à ká kálaka kàn
à ká báramuso Kɔninba kúurulen wúlila kà fìni tó à bólo
ò fána bòlitɔ nàna í bìn só kɔ́nɔ Da kó ɛ́ɛ!
Bakari ká nìn dén nìn tɛ́ mɔ̀gɔ yé!
dɔ́ɔnin màrifanɛgɛden tùn bé né túlo tìgɛ.
à kó nkà mín kɛ́ra fó kà tága à fɔ́ né Da ká fànga bánna kélen né yɛ̀rɛ sàra né tɛ́ Bakari wéle túgun kó ń bé à jànfa kà à fàga
ɔ̀ kà à tà ò dón ná kà nà à bìla bì lá Bakari Jan à jànfakokuma má fɔ́ Segu
à ní Segu fàama má kɛ̀lɛ túgun.
ɔ̀ à dén Sinbalan sá dùgu jɛ́ra Sinbalan nàna í jɔ̀ bàba í ní sɔ̀gɔma
á kó màrahabanin ń dén Sinbalan hɛ́rɛ sìra?
á kó bàba é tùn tɛ́ à fɔ́ tèn fɔ́lɔ!
nkà é tùn bé à fɔ́ né mà kó mùsokolonden dè.
ɔ̀ bàba né kɔ̀ni yé mùsokolonden yé
ɔ̀ nká sú rɔ́ ní né tùn tɛ́ dɛ́ 106 fàama tùn bé í kùn cì kà í fàga dɛ́!
áa!
à kó ń dén ò yé tìɲɛ yé!
à kó nká ń tɛ́ mùsokolondenya fɔ́ í yé túgun.
ɔ̀ Sinbalan má mùso fúru
Sinbalan sàra à sàn bí sàba ní sába.
ɔ̀ Bakari Jan fána yé à ká mɔ̀gɔya kɛ́ Segu ò rɔ́ sá kà nà fàga
fàama má à wéle túgun kó à bé à jànfa.
jèliw kó à yé à Bakari mà ò dè rɔ́ sá kó Kɔda ní Jɛnɛba dén kó Bɔngɛla Hamari mɔ̀den Sini-ka-jan dén Maankɔrɔ Kɔnɛ dén Kɛlɛkɛ Kɔnɛ dén
kó tɔ́gɔ jàn àni cɛ̀ jàn tɛ́ kélen yé
mɔ̀gɔ cáman ká jàn nkà tɔ́gɔ tɛ́ í lá.
NZIRI: Basa kèlè.
Mògòkòròbaw b'a fò ko mògò ye Kungò basa kèlè ma sani a ka dènè sòrò.
Don dò sògòma joona fè, basa fila kèlèla.
Nteringè kòrò fila tun do k'a ta kamini siinintile bòtuma na, ka taa bla bètaye la, basa fila nin tun bè kèlè la.
Nin basa kèlè nin kèra dakabana ko ye denmisènniw bolo.
U ya basaw nun ka kèlè kibaru don-don nyògòn bolo nyè tugu n'a yèlè furancè.
Denmisènniw nana kooli basaw nun na, ka sòsòli wuli.
U bèe Kelen-Kelen tun bi Ala kalen ko a ye npiriw la sennabaa dòn.
Npiriw tun ma nyògòn bin, denmisènni dòw tun bi yèlè, ka tègèrè fò.
Sinyètalaw bè nyògòn na tuma minin, musokòròni dò na.
A kò kurulen bè iko folokala, a b'a sènsèn ni bere ye iko nònsi sookè.
Musokoroni ya basaw kèlètò yelen a ko denmisènniw ma:
Hun N'mòdenniw, nè ma deli ka nin nyògòn ye fòlò.
N'b'aw deli aw ka basaw nun fara ka bò nyògòn na sani u ka dènè sòrò.
Blakoroniw ya woo ci musokòròni na u ko:
A!
nka nin muso kòrò jalanni ta kèra kabako ye!
A san kèmè ye nyinan ye dugukolo kòkan, nka a ma fosi ye, a tè fosi dòn.
A fò mògò bè anw na minin ma dònònkòrò kèlè ye, ka dosokòrò kèlè ye, ka sagajigi kèlè ye?
Jènin bè anw na minin ma san wolonwula turaw yèrè kèlètò ye?
Mun bòra u ka kèlèw la?
Blakoroni dò munyèna o ko:
Munna anw mamuso kòròni bi koko kofo yan?
Blakoroni dò ko o too-nyògònkè ma:
Nin musokòròni bi koko kofò beri a kunkolo cilen do bògòbògò.
A kòròlen i n'a fò dugukolo, nka o n a ta o ta, a ka yeta tè denbleniw ta bò.
Musokòròni ko:
Hun!
Nin ko nin ma laban minin na, anw n a ye.
Musokòròni bòra ka taa a sigi dugu so kofè foo yòrò jan.
Basaw nun kèlètò tun bi nyògòn gèn.
U nyògòn gèntò donna so dò kònò, musow tun bè kòri parata la so minin kònò.
Musow ya basaw nun natò yelen, u wulila ka boli k'u kara kòrimuguw flilen to.
Kolikè fila nin kura nyògòn na, ka kènyè ni musow nun sigiyòrò ye.
U kèlètò ku blala kòrimuguw la.
Kòrimugu melekera u ku la.
Ka basaw to nin kèlè kelen nin na, u bolitò donna guabugu kònò.
Basa fila nin donnen guabugu kònò, tasuma y'u ku ni kòrimugu mina.
Tasuma ya basaw nun kòrimugu minanen, u bolitò yèlènna guabugu ncô kan.
Tasuma ya guabugu ncô mina.
Blakoroniw, nyèntanciw bolitò ya klo wuli:
Tasuma!
Tasuma!
Tasuma!
Basaw nun kèlè don sògòma, finyèba tun bi ci.
Sani mògòw ka na ni ji ye, finyè ya tayenkew ta ki u bla ncô wèrèw kan.
Tumani kelen tasuma ya dugu bèe bla a nyè.
Musow, denmisènniw, cèew, tasuma y'u bèe ta u tègè ma.
Klokan wulila k'a duru.
Mògò dòw tun bi hinètò kanw fò.
Tasuma nin ya mògò kòròba dòw jeni foo k'u ban, a ya Kulukuluw ni jiginyèw jeni, ka shòw, tigaw ni daakisèw kè bugurinyè ye.
Tumani kelen tasuma ya dugu jenin k'a ban, k'a tòni to kokoninkuruw, tasumakolow ni bugurinjè ye.
Sògòmada nisòdiya falenna nisòkoya ni yèrèmakasi la.
Dugutigi ya yèrèwolow fara nyògòn kan ka tasuma donbaa nyini.
Mògòw bèe tun sigira musokòròni la, sabu la mògòw ma se k'a famu a n'a mòdenkèni sera ka sokofèla sòrò cogo minin.
Dugutigi ka sègèsèlikèlaw ya musokòròni nyininkalen, a ko u ma:
Aw ye denmisènniw nyininka, n'u ma tasuma donbaa fò aw ye, aw ka n'kunkolo tigè ka n'mòdenni kunkolo tigè.
Sira mòdenni k'u ma:
U b'i kelen de kunkolo tigè, nè ta ti tigè, nè ta ti tigè.
Dugu kònò maaw y'a mènèn ko nin balawu nin kèbaa ye kòlikè fila de ye, u da yèlèlen tora, mògò si m'a ni kuma sòrò.
Kobaw bi bò koni cèniw la tan de.
Bamaana tale dò b'a fò.
Mògòkòròba sigilen bi minin ye, denmisènni jòlen t'o ye.
Mògò ye kungò basa kèlè ma sani a ka dènè sòrò.
Minabè Jara, donniya nyininikèla do minin bè faso gafemarayòròba la Bamakò.
MARIKI SENU
1
Zan Batisi ka waajuli
1 Yezu Krista, Ala Den Kibaroduman daminɛ.
2 Kira Izayi tun ye a sɛbɛn, ko: “A filɛ, ne bɛ n ka ciden bila i ɲɛ walasa ka i taamasira labɛn.
3 Pɛrɛnkan dɔ bɛ ka bɔ kungolankolon kɔnɔ, ko: Aw ka Matigi ka sira labɛn, aw ka siramisɛnw latilen”. 4 Ani Zan batizelikɛla bɔra kɛnɛ kan kungolankolon kɔnɔ. A tun bɛ batɛmu welewele da, sɔnyɛlɛma batɛmu hakɛto sɔrɔli kama.
5 Zide jamana bɛɛ ani Zerusalɛmukaw bɛɛ tun bɛ na a yɔrɔ. U bɛɛ tun bɛ batɛmu sɔrɔ a fɛ Zurudɛn baji kɔnɔ ka a sɔrɔ u tun bɛ ka jɔ u ka hakɛw la.
6 Zan donfini tun ye ɲaamɛsi ye. A cɛsirilan tun ye wolo ye ani a balo tun ye ntɔnw ni kungokɔnɔdi ye.
7 A tun bɛ welewele da, ko : « Mɔgɔ min bɛ na ne kɔ, barika bɛ o tigi la ka tɛmɛn ne kan. Ka ɲɔngiri a sen kɔrɔ walasa ka a ka sabara juru foni, ne tɛ o mɔgɔ bɔ.
8 Ne ye aw batize ji la nka ale na aw batize Hakili Senu la. »
Yezu batizeli
9 A kɛra ko o donw la, Yezu nana ka bɔ Nazarɛti, min ye Galile dugu dɔ ye ka batɛmu sɔrɔ Zan fɛ Zurudɛn baji la.
10 A bɔtuma ji la, Yezu ye sankolo dayɛlɛlen ye ani Hakili Senu jigintɔ a kan iko jɛnɛntubannin. 11 Kumakan dɔ bɔra sankolo la, ko : « E de ye ne Den mandi ye, ne ye n ka mandiya bɛɛ ta ka a da e kan.»
Yezu kɔrɔbɔli Sitanɛ fɛ
12 O waati yɛrɛ la, Hakili Senu ye Yezu lataa kungolankolon kɔnɔ 13 ani a ye tile bi naani kɛ yen ka Sitanɛ to ka a kɔrɔbɔ.
A tun bɛ kungokɔnɔsogow cɛ la ani mɛlɛkɛw tun bɛ u magan a ye.
Yezu ka waajuli fɔlɔ
14 Zan donnen kɔ bolo la, Yezu taara Galile jamana na ka Ala ka Kibaroduman welewele da. 15 A tun bɛ ka a fɔ, ko : « Waatiw dafara. Sankolow Masaya ye a magɛrɛ. Aw ka aw sɔn yɛlɛma ani aw ka da Kibaroduman na! »
Kalanden naani fɔlɔw weleli
16 A tɛmɛntɔ Galile kɔgɔjida la, a ye Simɔn ni o badenkɛ Andere ye. U tun bɛ ka u ka jɔw fili ji la, katugu mɔnnikɛlaw tun don.
17 Yezu ko u ma: «Aw ka tugu ne na. Ne na aw kɛ mɔgɔmɔnnaw ye. »
18 O yɔrɔnin bɛɛ, u ye u ka jɔw to yen ka tugu a la.
19 O kɔ, a kɛlen ka dɔɔnin taama, Yezu ye Zebede denkɛ Zaki ni o balimakɛ Zan ye. Olu tun bɛ ka u ka jɔw dilan u ka kurun kɔnɔ.
20 O yɔrɔnin bɛɛ, Yezu ye u wele; o la, u ye u fa Zebede ni u ka baaradenw to kurun kɔnɔ ka tugu a la.
Jinɛjugutɔ kɛnɛyali Kafaranawɔmu
21 U sera Kafaranawɔmu dugu kɔnɔ lafiyɛndon na ani o yɔrɔnin bɛɛ, a donna alabatoso kɔnɔ ka waajuli kɛ.
22 A ka kalan kɛcogo ye bɛɛ kabakoya, ka a masɔrɔ a tun bɛ kalan kɛ ni setigiya ye, a ka kalankɛcogo tun tɛ iko sɛbɛnnikɛlaw taw.
23 O waati kelen na, cɛ dɔ tun bɛ alabatoso kɔnɔ min tun nimatɔɔrɔlen bɛ jinɛjugu dɔ fɛ. O cɛ in ye a daminɛ ka kulo, ko: 24 «Mun de bɛ e ni anw cɛ, Yezu Nazarɛtika?
I nana ka anw silatunun wa?
Ne bɛ a dɔn i ye min ye: Ala ka Senuman. »
25 Yezu ye kankarigɛlɛn da a ye, ko : «I datugu, bɔ cɛ in na!»
26 Jinɛjugu ye cɛ in yigiyigi kosɛbɛ ka kulokanba ci ani ka bɔ a la.
27 Bɛɛ kabakoyara ani u tun bɛ ɲɔgɔn ɲininka, ko: «Nin ye a jumɛn ye?
Kalankura filɛ dɛ min bɛ kɛ ni setigiya ye!
A bɛ kuma ni fanga ye hali jinɛjuguw fɛ ani olu bɛ a to a ta la. »
28 Ka a ta o don ma, Yezu tɔgɔ bɔra Galile jamana yɔrɔ bɛɛ la.
Simɔn buranmuso kɛnɛyali
29 U bɔlen Alabatoso kɔnɔ, ka a sɔrɔ Zaki ni Zan bɛ a nɔ fɛ, Yezu taara Simɔn ni Andere ka so.
30 O ye a sɔrɔ Simɔn buranmuso tun dalen bɛ farigan bolo ; u sinna ka a kofɔ Yezu ye.
31 Yezu gɛrɛla a la ka a ta a bolo ma ani ka a lawuli.
Farigan ye a bila ani a ye a magan u ye.
Banabagatɔ caman kɛnɛyali
32 Tilebinda fɛ, u ye banabagatɔw bɛɛ lase Yezu ma ani jinɛtɔw. 33 Ani dugu bɛɛ lajɛra so da la.
34 A ye banabagatɔ sifaya bɛɛ kɛnɛya, ka jinɛ caman gɛn ani ka olu bali ka kuma, katugu olu tun bɛ a dɔn a ye min ye.
Yezu bɔli Kafaranawɔmu dugu kɔnɔ
35 Sɔgɔmada joona fɛ, sani dugujɛ yɛrɛ ka se, Yezu wulila ka bɔ ka taa kungolankolon kɔnɔ ani ka delili kɛ yen.
36 Simɔn ni a fɛmɔgɔw ye u bin a ɲinini kan. 37 U ye a ye minkɛ, u ko a ma: «Bɛɛ bɛ ka i ɲini. »
38 Nka Yezu ye u jaabi, ko : «Anw ka taa yɔrɔ wɛrɛw la, dafɛduguw la walasa ne ka Kibaroduman welewele da yen fana, katugu ne bɔra o de kama.»
39 A ye Galile jamana bɛɛ taama, ka Kibaroduman lakali Alabatosow kɔnɔ ani ka jinɛw gɛn.
Kunatɔ dɔ kɛnɛyali
40 Kunatɔ dɔ nana se Yezu ma ka a bin dugu ma a sen kɔrɔ ani ka a madeli, ko: «Ni i sago don, i bɛ se ka ne saniya. »
41 Hinɛ donnen a la, Yezu ye a bolo mɔɔnɔbɔ ka maga cɛ la ani ka a fɔ : «Ne sago don, i ka saniya.»
42 O yɔrɔnin kelen na, kuna bɔra a la ani a saniyara.
43 O yɔrɔnin kelen fana la, Yezu ye a kɔrɔfɔ kosɛbɛ ni ka a gɛn ka bila ka taa 44 ani ka a fɔ a ye, ko : « I kɔlɔsi i kana foyi fɔ mɔgɔ si ye. Nka taa i yɛrɛ jira sɔnnikɛla dɔ la. Ani i saniyali kosɔn, Moyizi ye sɔnnifɛn min bɔli waajibiya Jɛ sigikan na, i ka o dagun walasa o ka kɛ u bolo seereya ye. »
45 Nka cɛ in bɔlen kɔ, a ye a daminɛ ka weleweledaliba kɛ ani ka o kibaro jɛnsɛn fɔ koɲɛ nin kosɔn, Yezu tun tɛ se ka don dugu si kɔnɔ tun kɛnɛ kan. Nka a tun bɛ to dugu kɔ fɛ yɔrɔlankolonw la, ani mɔgɔw tun bɛ a sɛgɛrɛ ka bɔ fan bɛɛ.
2
Cɛ fasa jalen kɛnɛyaliko
1 Tile damadɔ tɛmɛnnen kɔ, Yezu seginna tugunni Kafaranawɔmu dugu kɔnɔ ani kibaro jɛnsɛnna ko a bɛ so kɔnɔ.
2 Jamaba ye a dalajɛ yen fo jɔyɔrɔ si tun tɛ sɔrɔ hali donda la. Yezu tun bɛ ka Ala ka kuma lase u ma.
3 U nana a sɛgɛrɛ ni cɛ fasa jalen dɔ ye, cɛ naani tun ye min ta.
4 Katugu u tun tɛ se ka gɛrɛ Yezu la jama kosɔn, u ye so bili waraka a kunna ka banabagatɔ ni a ka garagara lajigin bili wo fɛ.
5 A ye u ka dannaya ye minkɛ, Yezu ko cɛ fasa jalen ma : « N den, i ka hakɛw yafara. »
6 O ye a sɔrɔ sɛbɛnnikɛla dɔw tun bɛ jama cɛ la. Olu ye a fɔ u yɛrɛ kɔnɔ, ko: 7 «Mun na nin cɛ in bɛ kuma tan?
A bɛ kuma haramulen fɔ.
Ala kelen de bɛ se ka hakɛw yafa. »
8 Yezu ye u miiriya dɔn yɔrɔnin kelen, ani a ko u ma: «Mun na aw bɛ miiri nin cogo la aw yɛrɛ kɔnɔ? Ko jumɛn ka nɔgɔ?
9 Ka a fɔ cɛ fasa jalen ye: “I ka hakɛw yafara,” wali ka a fɔ a ye de: “Wuli ka i ka garagara ta ani ka taama?”
10 Ayiwa!
Walasa aw ka a dɔn ko se bɛ Mɔgɔ Denkɛ ye ka hakɛw yafa dugukolo kan, 11 ne bɛ a fɔ i ye: Wuli ka i ka garagara ta, ani ka taa i ka so! ».
12 Cɛ in wulila ka a ka garagara ta o yɔrɔnin bɛɛ la ani ka bɔ so kɔnɔ jama bɛɛ ɲɛna. Bɛɛ kabakoyara ani u tun bɛ Ala tanu, ko: «Anw ma nin bɔɲɔgɔnko ye abada! »
Lewi weleli
13 Yezu bɔra kokura ka taa kɔgɔji da la. Jama bɛɛ tun bɛ na a yɔrɔ ani a tun bɛ u kalan.
14 A tɛmɛntɔ, a ye Lewi ye, Alife denkɛ, ka o sigilen to faamawariminɛyɔrɔ la. A ko o ma : « Tugu ne na.»
O wulila ka tugu a la.
15 Ka a to dumuni kunna Lewi ka so, hakɛkɛla caman nana u sigi Yezu ni a ka kalandenw fɛ. Katugu mɔgɔ tun ka ca ani u tun bɛ ka a nɔminɛ.
16 Fariziyɛn sɛbɛnnikɛla ye a ye minkɛ ko a bɛ dumuni kɛ hakɛkɛlaw ni faamawariminɛnaw fɛ, u ye a fɔ a ka kalandenw ye, ko: «A kɛra di?
A bɛ dumuni kɛ faamawariminɛnaw ni hakɛkɛlaw fɛ wa? »
17 Yezu ye u ka kuma mɛn minkɛ, a ko u ma : «Mɔgɔ kɛnɛmanw mago tɛ furakɛla la, nka banabagatɔw de mago bɛ a la.
Ne ma na ka mɔgɔ tilennenw wele nka hakɛkɛlaw. »
Sɔsɔli, sun ko la
18 Zan ka kalandenw ani Fariziyɛnw tun bɛ sun na. Se kɛra Yezu ma ka a ɲininka, ko: «Mun na i ka kalandenw tɛ sun iko Zan ka kalandenw ani Fariziyɛnw? »
19 Yezu ye jaabili kɛ, ko : «Mɔgɔ minnu welela kɔɲɔ na, olu bɛ sun ka kɔɲɔcɛ to u fɛ wa?
Ka kɔɲɔcɛ to u fɛ, u kɔni tɛ se ka sun.
20 Nka waati bɛ na kɔɲɔcɛ na bɔɔsi u la min na, o don de la u na sun.
21 Mɔgɔ si tɛ finikɔrɔ bari ni finikura ye; ni o tɛ finikura bɛ mɔsɔn, ka finikɔrɔ tufa ani ka o fara ka taa a fɛ.
22 Wali mɔgɔ si tɛ forokokɔrɔw lafa ni ɛrɛzɛndɔlɔkura ye; ni o tɛ ɛrɛzɛndɔlɔ furukutɔ na forokow fara, ani mɔgɔw na bɔnɛ ɛrɛzɛndɔlɔ ni forokow la ɲɔgɔn fɛ.
Ɛrɛzɛndɔlɔkura bɛ kɛ forokokuraw de kɔnɔ. »
Alikamatinsanw karili lafiyɛndon na
23 A kɛra ko lafiyɛndon dɔ la, Yezu tun bɛ ka tɛmɛn alikamaforow cɛ la. Ka u to sira kan, a nɔ fɛ, a ka kalandenw ye alikamatinsan dɔw kari.
24 Fariziyɛnw ko a ye: «A filɛ u bɛ ko min kɛ lafiyɛndon, nin dagalen tɛ! »
25 Yezu ye u jaabi, ko: «Dawidi bolodɛsɛlen ye min kɛ ka kɔngɔ to a ni a nɔfɛmɔgɔw la tuma min, aw ma o kalan tuma si? 26 A donna Ala ka so kɔnɔ, Sɔnnikɛla Abiyatari tile la, ka sɔnnibuuru dun, sɔnnikɛlaw dama tun bɛ se ka min dun; ani a ye o dɔ di fana a nɔfɛmɔgɔw ma. »
27 Yezu ko tugun: «lafiyɛndon sigira mɔgɔ de kosɔn nka mɔgɔ ma da lafiyɛndon kosɔn. 28 Ayiwa, aw ka a dɔn ko Mɔgɔ Denkɛ ye Matigi ye hali lafiyɛndon Matigi don. »
3
Cɛ bolo fasa jalen kɛnɛyali
1 Yezu donna kokura Alabatoso kɔnɔ. Cɛ dɔ tun bɛ yen min bolo fasa jalen tun bɛ.
2 U ye u ɲɛmada Yezu fɛ ka a lajɛ yala lafiyɛndonw la, a na cɛ in kɛnɛya. O tun mana kɛ, u tun na se ka a jalaki.
3 Cɛ min bolo fasa jalen tun bɛ, Yezu ye a fɔ o ye, ko : « Wuli ka i jɔ jama cɛ ma. »
4 Ani a ko u ma, ko : «Yala a dagalen bɛ lafiyɛndonw la ka ɲuman kɛ walima ka juguman de kɛ, ka ni kisi walima ka a faga?»
Nka u ye u dade.
5 O la, a diminen ye a ɲɛ munu-munu u kan, a dusukasilenba u ka dusukungɛlɛya sabu fɛ, a ko cɛ ma : « I bolo mɔɔnɔbɔ.»
Cɛ ye a bolo mɔɔnɔbɔ ani o kɛnɛyara.
6 U bɔlen kɔ Alabatoso kɔnɔ, Fariziyɛnw ni Erɔdi ka mɔgɔw sinna ka ɲɔgɔn dalajɛ Yezu kama walasa ka a silatunun cogo ɲini.
Jamakuluw girinni Yezu kan
7 Yezu ni a ka kalandenw ye u mabɔ ka taa kɔgɔjida la ; ani jamaba ye a nɔminɛ ka bɔ Galile jamana na; ani ka bɔ Zide jamana na, 8 ka bɔ Zerusalɛmu dugu kɔnɔ, ka bɔ Idume jamana na, ka bɔ Zurudɛn bakɔfɛjamana na ani ka bɔ Tiri ni Sidɔn dugukolo kan, jamaba ye a sɛgɛrɛ ka a masɔrɔ a tun ye a ka kɛtaw bɛɛ komɛn.
9 Yezu ye a fɔ a ka kalandenw ye ko kurun dɔ labɛnnen ka to ale bolo kɔrɔ walasa jama kana a degun.
10 A kɔni ye caman kɛnɛya, o de ye a to Dimibagatɔw bɛɛ tun bɛ firi a kan walasa ka u bolo maga a la.
11 Jinɛjuguw ɲɛ dara a kan minkɛ, olu ye u bin a sen kɔrɔ ka kulo bɔ ka a fɔ, ko: «I ye Ala Den ye!»
12 Nka a ye kankarigɛlɛn da u ye ko ale ye min ye u kana o da kɛnɛ kan.
Kalanden tan ni fila latɔmɔni
13 O la, Yezu bɛ yɛlɛn kulu la ani a diyara a ye ka mɔgɔ minnu wele, a ye olu wele ka gɛrɛ a la.
Olu nana a kɔrɔ, 14 ani a ye Tan ni filaw sigi walasa olu ka to a fɛ ani walasa fana a ka u ci ka taa waajuli kɛ, 15 ani ka jinɛw gɛnni se sɔrɔ.
16 O la, a ye Tan ni filaw ninnu sigi: Simɔn, a ye tɔgɔ da min na ko Piyɛri; 17 Zebede ka Zaki; ani Zaki badenkɛ Zan, a ye minnu tɔgɔ da ko “Bowaranɛrigɛsi” o kɔrɔ ye ko “sanpɛrɛndenw”, 18 Andere; Filipu; Baritelemi; Mace; Toma; Alife ka Zaki; Tade; Zelɔti Simɔn; 19 ani Zida Isikariyɔti, min yɛrɛ ye a don bolo la.
Yezu somɔgɔw bɛ hami a ko la
20 O la Yezu bɛ taa so ani jama bɛ dalajɛ yen kokura fo u dɛsɛra ka dumuni kɛ.
21 A somɔgɔw ye o mɛn minkɛ, olu bɔra a minɛni kama, katugu u tun bɛ ka a fɔ, ko : « A kun wulilen don. »
Yezu ni Hakili Senu ani jinɛjuguw
22 Sɛbɛnnikɛla minnu jiginna ka bɔ Zerusalɛmu, olu tun ye a fɔ, ko : « Bɛlizebuli bɛ a la. A bɛ jinɛw gɛn ka bɔ mɔgɔw la ni jinɛkuntigi tɔgɔ ye. »
23 O la Yezu ye u wele ka gɛrɛ a la, ka ntalenw da u ye, ko : «Sitanɛ bɛ se ka Sitanɛ gɛn cogo di?
24 Ni masaya min denw donna ɲɔgɔn juguya la, o masaya jɔlen tɛ se ka to.
25 Ni du min denw donna ɲɔgɔn juguya la, o du jɔlen tɛ se ka to.
26 Ni Sitanɛ wulila a yɛrɛ kama, ka kɛ a yɛrɛ ma jugu ye, a jɔlen tɛ se ka to, o ye a si bannen ye.
27 Mɔgɔ si kɔni tɛ se ka don mɔgɔ barikama ka so kɔnɔ ani ka o ka nafolow cɛ ka a sɔrɔ a ma fɔlɔ ka o siri. O sirilen de kɔ, a na o ka sokɔnɔfɛnw cɛ.
28 «Tiyɛn na, ne bɛ a fɔ aw ye, mɔgɔ denw mana hakɛ o hakɛ kɛ ani u mana Ala mafiɲɛyali kɛ cogo o cogo, yafa na kɛ u ma. 29 Nka mɔgɔ o mɔgɔ bɛ Hakili Senu mafiɲɛya, o tigi tɛna yafa sɔrɔ abada. Hakɛ bɛ o tigi kan na badaa kama. »
30 [Yezu kumana nin cogo la] ka a masɔrɔ u tun bɛ ka a fɔ, ko : «Jinɛjugu dɔ de bɛ a la. »
Yezu ka balimaya nasira
31 O la sa, a ba bɛ na ani a balimaw. Ka u jɔlen to kɛnɛ ma, u bɛ ci bila a ma ka a wele.
32 Jama tun sigilen bɛ ka a lamini. U ko a ye: «I ba ni i balimakɛw ni i balimamusow filɛ kɛnɛ ma ka i ɲini. »
33 Nka Yezu ye u jaabi, ko: «Jɔnni ye ne ba ani ne balimaw ye? »
34 Minnu tun sigilen bɛ ka a lamini, a ye a ɲɛ munu-munu olu kan ka a fɔ: «Ne ba ani ne balimaw filɛ ninnu ye.
35 Mɔgɔ o mɔgɔ bɛ Ala sago kɛ, o de ye ne balimakɛ, ne balimamuso ani ne ba ye. »
4
Sikisɛ ntalen
1 O la sa, Yezu ye kalan daminɛ kokura kɔgɔji da la. Ani jamaba ye a dalajɛ a da fɛ fo a donna ka a sigi kurun dɔ kɔnɔ kɔgɔji kan ani jama bɛɛ tun bɛ gere kan ka ɲɛsin kɔgɔji ma.
2 A ye u kalan ntalen caman fɛ ; ani a ko u ye a ka kalan na : 3 « Aw ka aw tulo majɔ !
A filɛ, siserila bɔra ka serili kɛ.
4 A kɛra ko a siseritɔ, sikisɛ dɔw binna sira kɛrɛ fɛ ani kɔnɔw nana ka o sikisɛw bɛɛ dun.
5 Sikisɛ dɔw binna faramayɔrɔ la, dugumugu bɛrɛ tun tɛ yen ; olu falenna ka wuli joona katugu dugumugu tun man bon ; 6 nka tile farinyalen, u fɔsɔn-fɔsɔnna ka ja katugu gili tun tɛ u la.
7 Dɔw fana binna ŋɔniw cɛ la ani ŋɔniw wulila u ni san cɛ ka u fiyɛ ani olu ma kisɛ.
8 Dɔw fana binna dugukolo duman na ; olu falenna ka yɛlɛn ka sabati ni ka kisɛ, dɔ kisɛ bi saba; dɔwɛrɛ kisɛ bi wɔɔrɔ; dɔ fana kisɛ kɛmɛ.»
9 Ani a ko : «Tulo bɛ min fɛ ka mɛnni kɛ, o ka mɛnni kɛ! »
Ntalenw dakun
10 Ani a tora a kelen na tuma min, minnu tun bɛ ka a lamini ani ciden tan ni fila, olu ye a ɲininka ntalenw ko la.
11 A ko u ye : « Ala ka Masaya gundo dira aw de ma; nka mɔgɔ minnu bɛ kɛnɛ ma, ko bɛɛ bɛ jira olu la ntalenw de la 12 walasa u filɛlikɛtɔ, u kana yeli kɛ; ani fana u lamɛnnikɛtɔ, u kana faamuyali kɛ, ni o tɛ u na u sɔn yɛlɛma ni ka hakɛto sɔrɔ. »
Siserila ntalen kɔrɔ
13 Yezu ko u ma : « Aw ma nin ntalen faamu.
Aw dun na se ka ntalen tɔw bɛɛ faamu cogo di ?
14 Siserila bɛ kuma de seri.
15 Minnu bɛ sirada la, kuma serila yɔrɔ min na, ni olu ye kuma lamɛn, Sitanɛ bɛ na yɔrɔnin kelen, kuma min danna ka o ta.
16 Ani o cogo kelen na, minnu danna faramayɔrɔw la, ni olu ye Ala ka kuma lamɛn, yɔrɔnin kelen u bɛ a minɛ ni nisɔndiya ye 17 nka gili tɛ u la, donkelenmɔgɔw don.
18 O cogo kelen na, minnu danna ŋɔniw cɛ la, olu ye mɔgɔw ye minnu bɛ kuma lamɛn 19 nka diyɛn hamikow, nafolo ka nɛgɛnni ani negejugu tɔw bɛɛ lajɛlen, olu bɛ kuma degun ka a fiyɛ fo a bɛ dɛsɛ ka den.
20 Ani minnu danna dugukolo duman na, olu ye mɔgɔw ye minnu bɛ Ala ka kuma lamɛn, ka sɔn a la ani ka kisɛ : Dɔ, kisɛ bi saba ; dɔwɛrɛ, kisɛ bi wɔɔrɔ ; dɔ fana, kisɛ kɛmɛ. »
Fitinɛ ntalen
21 Ani Yezu ko u ye : « Yala fitinɛ bɛ mɛnɛ ka bila minɛn dɔ wali dlan jukɔrɔ wa ?
A fɔ a tɛ mɛnɛ ka turu a turuyɔrɔ la ?
22 O cogo kelen na, fɛn o fɛn dogolen bɛ, o na bɔ kɛnɛ kan ; fɛn o fɛn bɛ gundo la, o na dɔn.
23 Tulo bɛ min fɛ ka mɛnni kɛ, o ka mɛnni kɛ ! »
24 Ani a ko u ye: «Aw ka aw ka mɛnta jate minɛ!
Aw bɛ mɔgɔ tɔw sɔn ni mure min ye, aw fana na sɔn ni o mure kelen de ye, ani dɔ yɛrɛ na fara o kan.
25 Katugu fɛn bɛ min bolo, fɛn na di o ma; nka fɛn tɛ min bolo, hali o bolotanin yɛrɛ na bɔɔsi o la. »
Sikisɛ min bɛ bonya a yɛrɛ ma, o ntalen
26 A tun bɛ a fɔ, ko : « Ala ka Masaya bɛ iko siserila dɔ ta min ye sikisɛ seri a ka foro kɔnɔ. 27 Su fara tile kan, siserila in ye a da ka sunɔgɔ wo, wali a wulila ka a jɔ wo, sikisɛ serilen bɛ falen ka wuli ka a sɔrɔ a tɛ o cogo dɔn.
28 Dugukolo bɛ mɔ di a yɛrɛ ma : Fɔlɔ, sun ; o kɔ tinsanw ani o kɔ tinsanw falen alikamakisɛw la.
29 Ni alikama sera, wɔlɔsɔ bɛ bila a la yɔrɔnin kelen bɛɛ, katugu sumantigɛ waati sera. »
Mutaridikisɛ ntalen
30 Yezu ko tugun : « Anw bɛ se ka Ala ka Masaya ni mun kɛnyɛ?
Anw bɛna a kofɔ ni ntalen jumɛn ye?
31 A bɛ iko mutaridikisɛ dɔ. O dantuma dugukolo la, a ka misɛn ni sikisɛ tɔw bɛɛ ye minnu bɛ diyɛn kɔnɔ. 32 Nka a dannen kɔ, a bɛ wuli ka janya ka tɛmɛn nakɔ kɔnɔ sɛnɛfɛnw bɛɛ kan. A bɛ bolojanw bɔ fo sanfɛkɔnɔw bɛ se ka u sigi a suma kɔrɔ. »
Ntalen kuncɛli
33 Nin ntalen ɲɔgɔn caman fɛ, Yezu tun bɛ kuma fɔ u ye ka kɛnyɛ ni u ka faamuyali ye. 34 A tun tɛ kuma u fɛ ka a sɔrɔ a ma ntalenw da; nka a tun bɛ kow bɛɛ kɔrɔ jira a yɛrɛ ka kalandenw la, ka u to u dan na.
Fiyɛnba madali
35 Nin don in na, tilebinda fɛ, a ko a ka kalandenw ma, ko: «Anw ka taa ba kɔ. »
36 U ye jama to yen ka tɛmɛn ka taa ni Yezu ye kurun na a tun bɛ min kɔnɔ. O bɛɛ ni a ta, kurun dɔw ye a nɔminɛ.
37 Fiyɛnba wulila. Jikuruw tun bɛ firi kurun kan fɔ a tun bɛ ɲini ka fa ji la.
38 Yezu tun bɛ sunɔgɔ la dlan kan, kurun kɔfɛla la.
A taamaɲɔgɔnw ye a lakunun ka a fɔ a ye, ko : « Karamɔgɔ, anw bɔnɛtɔ filɛ anw ni la ! E tɛ o jate wa ?»
39 A kununnen, a ye kankarigɛlɛn da fiyɛn ye ani ka a kan to kɔgɔji ma, ko : « Mankan dabila, i dade !»
Fiyɛn jɔra, ani kɔgɔji madara tewu.
40 Yezu ko a ka kalandenw ma : « Aw bɛ siran mun na tan ?
Mun na dannaya tɛ aw la ?»
41 U ja wulilenba, u tun bɛ a fɔ ɲɔgɔn ye : «Nin ye jɔnni ye dɛ fo fiyɛn ni kɔgɔji bɛ a kumakan lamɛn? »
5
Jinɛtɔ kɛnɛyali Zenezarɛti
1 U sera kɔgɔji fan dɔ fɛ, Zenezarɛtikaw ka jamana na.
2 Yezu jiginna ka bɔ kurun kɔnɔ tuma min, o yɔrɔnin kelen na, cɛ dɔ, jinɛjugu tun bɛ min na, o bɔra sɛlɛdo la ka na a kunbɛn : 3 o tun ye sɛlɛdo kɛ a ka so ye ani mɔgɔ si tun tɛ se ka a siri tugun, hali ni nɛgɛjɔlɔkɔ ye. 4 Katugu senɲɛ caman, nɛgɛbɔlɔw ni nɛgɛjɔlɔkɔw tun kɛra ka a senw siri nka a tun bɛ nɛgɛjɔlɔkɔw tigɛ ka nɛgɛbɔlɔw kari, ani mɔgɔ si tun tɛ se ka a koron.
5 Tuma bɛɛ, su fara tile kan, a tun bɛ kaburuw ni ɲɔgɔn cɛ ani kuluw kan, ka kulo ani ka a yɛrɛ jogin ni kabakuruw ye.
6 A ɲɛ dalen Yezu kan ka o to fanan fɛ, a bolila kana a da dugu ma o ɲɛ kɔrɔ 7 ani ka pɛrɛn kosɛbɛ ka a fɔ, ko : « Mun bɛ ne ni e cɛ, Yezu, Fɛnbɛɛkunna Ala Den ?
Ne bɛ i deli, a kɛ Ala kosɔn i kana ne tɔɔrɔ! »
8 Katugu Yezu tun bɛ ka a fɔ a ye, ko: «Jinɛjugu o, bɔ cɛ in na! », 9 ani a tun bɛ a ɲininka, ko: «E tɔgɔ bɛ di? »
Cɛ ye a jaabi, ko: «Ne tɔgɔ ye ko kɛlɛbolo, katugu anw ka ca.»
10 A ye Yezu madeli kosɛbɛ ko o kana u gɛn ka bɔ jamana kɔnɔ.
11 O ye a sɔrɔ lɛkuluba dɔ tun bɛ dumuni na kulu la.
12 O la jinɛjuguw ye Yezu madeli, ko: «Anw bila ka taa nin lɛw fan fɛ walasa anw ka don olu la. »
13 A ye u labila ka o kɛ.
O la, jinɛjuguw bɔra cɛ la ka don lɛw la ani lɛw girinna kulu jiginjigin fɛ ka u wuruba kɔgɔji la: U tun bɛ ba fila ɲɔgɔn bɔ ani o bɛɛ tora kɔgɔji la.
14 U gɛnbagaw bolila ka taa nin kibaro lakali dugu kɔnɔ ani bugudaw la; o la mɔgɔw nana walasa ka ko kɛlen ye u ɲɛ la.
15 U selen Yezu yɔrɔ, jinɛw tun bɛ cɛ min na, u ɲɛ dara o kan: a sigilen bɛ, finiw bɛ a la, a ni a hakili bɛ ɲɔgɔn fɛ. O kɛlen u siranna.
16 Ko min kɛra jinɛtɔ ani lɛw la, o yebagaw ye o bɛɛ lakali.
17 O la, u binna ka Yezu madeli ko a ka taa ka bɔ u ka mara kɔnɔ.
18 Yezu dontuma kurun kɔnɔ, jinɛ tun bɛ cɛ min na, o tun bɛ ka a madeli walasa ka to a fɛ.
19 A ma sɔn o ma, nka a ko cɛ ye: «I kɔsegin ka taa so i somɔgɔw yɔrɔ. Matigi ye fɛn o fɛn kɛ i ye ani a makarila i la cogo min, taa o bɛɛ lakali u ye. »
20 O tuma, cɛ in taara ani Yezu tun ye fɛn o fɛn kɛ a ye, a ye a daminɛ ka o bɛɛ welewele da Dekapɔli jamana kɔnɔ, ani bɛɛ tun bɛ kabakoya.
Jolibɔbanatɔ kɛnɛyali ani Zayiri denmuso lakununni
21 O tuma na, Yezu kɛlen ka kɔgɔji tigɛ kokura kurun na ka taa fan dɔ fɛ, jamakuluba ye a dalajɛ a da fɛ. A tun bɛ kɔgɔji da la.
22 Alabatoso kuntigi dɔ nana min tɔgɔ tun ye ko Zayiri. A ɲɛ dara Yezu kan minkɛ, a ye a da dugu ma o sen kɔrɔ 23 ka o madeli kosɛbɛ ka a fɔ, ko: «Ne denmusonin bɛ ɲini ka sa, na i bolo da a kan walasa a ka kisi ani ka balo. »
24 Yezu ni a taara ɲɔgɔn fɛ, jamakuluba ye a nɔminɛ ani u tun bɛ ka a degun fan bɛɛ fɛ.
25 A filɛ, muso dɔ tun bɛ yen jolibɔbana tun bɛ min na kabini san tan ni fila. 26 A tun tɔɔrɔla kosɛbɛ furakɛla caman ka furakɛli fɛ ani a tun ye a bolonafolow bɛɛ ban ka a sɔrɔ nɔgɔya si ma kɛ a ye. A ka bana tun bɛ juguya yɛrɛ ka taa a fɛ. 27 A ye fɔta mɛn minkɛ Yezu ko la, muso in nana Yezu kɔ fɛ jamakulu cɛ la ani a ye a bolo maga Yezu ka fini la.
28 A tun bɛ ka a fɔ, ko : « Ni ne sera ka maga hali a ka finiw la, ne na kisi. »
29 O waati kelen yɛrɛ la, a ka jolibɔ jɔra ani a ye a dɔn a farikolo la ko a kɛnɛyara ka bɔ a ka tɔɔrɔ la.
30 O waati kelen fana la, Yezu ye a faamu a yɛrɛ la ko barika dɔ bɔra ale la. O la, a ye a kɔ yɛlɛma jamakulu cɛ la ka ɲininkali kɛ, ko : « Jɔnni magara ne ka fini la ? »
31 A ka kalandenw ye a jaabi, ko : «E ɲɛ bɛ jamakulu la min bɛ ka i degun fan bɛɛ fɛ, hali sa i bɛ ɲininkali kɛ, ko : “Jɔnni magara ne na”?»
32 Nka a ye a ɲɛ munu-munu walasa muso min ye wale nin kɛ a ɲɛ ka da o kan.
33 O la, muso nin sirannen yɛrɛyɛrɛtɔ nana a da dugu ma Yezu sen kɔrɔ ka tiyɛn bɛɛ fɔ a ye katugu a ye a dɔn tigitigi ko min kɛra a fari la.
34 Nka Yezu ko a ma : « N denmuso, i ka dannaya ye i kisi ; taa hɛra la ani i ka kɛnɛya ka bɔ i ka bana la. »
35 Ka a to kuma na hali sa, mɔgɔ dɔw nana ka bɔ Alabatoso kuntigi ka so ka a fɔ, ko: «I denmuso sara. Mun na i bɛ karamɔgɔ sɛgɛn tugun? »
36 Nka Yezu ma o kuma jate, a ko Alabatoso kuntigi ye: «I kana siran, dannaya kɛ dɔrɔn. »
37 A ma a to mɔgɔ si ka taa a fɛ fo Piyɛri ni Zaki ni o balimakɛ Zan.
38 U selen Alabatoso kuntigi ka so, Yezu ye a sɔrɔ wɔyɔba bɛ sen na, mɔgɔw bɛ ka kasi ani ka kulo bɔ kosɛbɛ.
39 A donna so kɔnɔ ani a ko u ma : « Aw ka nin wɔyɔ ni kasi kun ye mun ye ?
Den ma sa, a bɛ sunɔgɔ de la. »
40 O la, u ye yɛlɛ bɔ a la.
Nka a ye u bɛɛ gɛn ka bɔ kɛnɛ ma, ka den fa ni a ba ani a yɛrɛ nɔfɛmɔgɔw ta a fɛ ka don ni olu ye den dayɔrɔ la.
41 A ye den ta a bolo ma ka a fɔ a ye : « Talita, kum!» o kɔrɔ ye «Dennin o, ne bɛ a fɔ i ye, wuli!»
42 O yɔrɔnin kelen na, dennin wulila ka taama. Katugu a si tun ye san tan ni fila ye.
O la, mɔgɔw kabakoyara fo ka se a dan na.
43 Nka Yezu ye a fɔ u ye ka a gɛlɛya kosɛbɛ u ma ko mɔgɔ si kana ko kɛlen in dɔn. A ko fana ko u ka dumuni di dennin ma.
6
Yezu nali Nazarɛti
1 O la Yezu bɔra yen ka taa a faso la ; a ka kalandenw tun bɛ ka a nɔminɛ.
2 Lafiyɛndon, a ye a daminɛ ka kalan kɛ alabatoso kɔnɔ. A lamɛnbagaw caman kabakoyalen tun bɛ ka a fɔ, ko: «A ye nin sɔrɔ min?
Nin ye hakilimayaba ye dɛ min dira a ma! Ani nin kabako fana dun minnu bɛ kɛ a bolo fɛ?
3 A fɔ jiribaarala in tɛ, Mariya denkɛ; Zaki ni Zoze ni Zide ni Simɔn balimakɛ?
A balimamusow tɛ anw cɛ la yan wa? »
Nin de tun ye u kunnatiyɛnyɔrɔ ye a ka ko la.
4 O la Yezu ko u ma: «Kira tɛ jaasi yɔrɔ si fo a faso la, a balimaw cɛ la ani a yɛrɛ ka so. »
5 A ma se ka kabako si kɛ yen fɔ ka a bolo da banabagatɔ damadɔ dɔrɔn kan ka olu kɛnɛya.
6 U ka dannabaliya ye a kabakoya.
O la sa, a taara dafɛduguw la ka mɔgɔw kalan.
Ciden tan ni fila ka baara
7 Yezu ye a ka Ciden tan ni fila wele ani a ye a daminɛ ka u ci fila fila; a ye se di u ma jinɛjuguw kan.
8 Ani a ye a gɛlɛya u ma ko u kana foyi ta u bolo u ka taama kama fo bere dama, u kana buuru ta, u kana npalan ta, u kana warimisɛn kɛ u jufa kɔnɔ, 9 nka : «Aw ka sabara don, aw kana dulɔki fila ta.»
10 Ani a tun bɛ a fɔ u ye, ko : «Aw mana jatigila sɔrɔ du min kɔnɔ, aw ka to yen fo aw taatuma ka se.
11 Ni dugu min mɔgɔw banna ka aw ladon, ka ban ka aw kan lamɛn, aw bɔtɔ yen, aw ka aw sennabuguri konkon ka a kɛ seereya ye u kun kan.»
12 Cidenw taara ka a welewele da ko mɔgɔw ka kan ka u sɔn yɛlɛma. 13 U tun bɛ jinɛjugu caman gɛn ani u tun bɛ banabagatɔ caman mu ni tulu ye ka olu kɛnɛya.
Yezu ni Erɔdi
14 Masakɛ Erɔdi ye Yezu komɛn, ka a masɔrɔ a tɔgɔ tun bɔra. A tun bɛ fɔ, ko: «Zan Batizelikɛla de kununna ka bɔ suw cɛ la; o de ye a to se bɛ a bolo ka kabakow kɛ. »
15 Dɔw tun bɛ a fɔ, ko «Kira Eli de don. »
Dɔwɛrɛw tun bɛ a fɔ fana, ko: «Fɔlɔ kiraw ɲɔgɔn dɔ de don.»
16 Erɔdi tulo tun bɛ o kumaw bɛɛ la ani a tun bɛ a fɔ : «Ne ye mɔgɔ bila ka Zan min kunkolo tigɛ, o de kununnen filɛ nin ye ka bɔ suw cɛ la.»
Zan Batisi fagacogo
17 O Erɔdi kelen de ye mɔgɔ ci ka Zan minɛ ka a don nɛgɛ la kasobon na.
A balimakɛ Filipu muso Erɔdiyadi kosɔn a ye min furusiri, katugu 18 Zan tun bɛ a fɔ Erɔdi ye: «A dagalen tɛ i ye ka i balimakɛ muso ta. »
19 O de kosɔn, Zan dimi tun bɛ Erɔdiyadi kɔnɔ ani a tun bɛ a fɛ ka Zan faga. Nka a tun tɛ se ka o waleya, katugu 20 Erɔdi kɔni tun bɛ siran Zan ɲɛ, a tun bɛ a dɔn ko mɔgɔ tilennen ani mɔgɔ senu don ani a tun bɛ Zan lakana. Erɔdi tun mana Zan kan lamɛn, a hakili tun bɛ ɲagami kosɛbɛ. O bɛɛ ni a ta, Zan lamɛnni tun ka di a ye.
21 Nka a don bɛnnen nana se, Erɔdi banginni sankunbɛn don, Erɔdi ye fanali kɛ o don a ka mara jɔyɔrɔtigibaw, kɛlɛdenkuntigiw ani Galile mɔgɔbaw ye. 22 Erɔdiyadi denmuso donna fanaliso kɔnɔ ka dɔn kɛ. A ko diyara Erɔdi ni a dumunikɛɲɔgɔnw ye.
Masakɛ ko npogotigi ma : « Fɛn o fɛn ka di i ye, o ɲini ne fɛ ; ne na o di i ma.»
23 Ka a fara o kan, a ye a kali a ye, ko : «I mana fɛn o fɛn ɲini ne fɛ, ne na o di i ma, hali ne ka mara tilancɛ!»
24 O la, npogotigi bɔlen, a ye a ba ɲininka, ko : «Ne bɛna mun ɲini?»
Erɔdiyadi ko : « Zan Batizelikɛla kunkolo. »
25 O yɔrɔnin bɛɛ, npogotigi ye a teliya ka a kɔsegin masakɛ yɔrɔ ani ka nin ɲini o fɛ, ko : «Ne bɛ a fɛ i ka Zan Batizelikɛla kunkolo di ne ma sisan minɛn dɔ kɔnɔ.»
26 Masakɛ dusu kasira kosɛbɛ, nka a kalikan kosɔn a dumunikɛɲɔgɔnw ɲɛ kɔrɔ, a ma sɔn ka a ban npogotigi in bolo.
27 O yɔrɔnin bɛɛ, a ye kɛlɛden dɔ ci ko o ka na ni Zan kunkolo ye.
28 Kɛlɛden taara ani a ye Zan kunkolo tigɛ kasobon kɔnɔ. A nana ni Zan kunkolo ye minɛn dɔ kɔnɔ ka o di npogotigi nin ma ani npogotigi ye o di a ba ma.
29 Zan ka kalandenw ye o mɛn minkɛ, olu nana a su ta ni ka o don kaburu dɔ kɔnɔ.
Buuruw labugunni senɲɛ fɔlɔ
30 Cidenw ye u dalajɛ Yezu da fɛ ani u ye ko o ko kɛ ani u ye kalan o kalan kɛ, u ye olu bɛɛ lakali a ye.
31 A ko u ma : « Aw kɔni ka na aw dan na kungolankolon kɔnɔ walasa aw ka aw lafiya dɔɔnin.»
Nabagaw ni taabagaw tun ka ca cogo min fo dumunikɛtuma yɛrɛ tun tɛ u bolo.
32 U taara kurun na kungolankolon kɔnɔ u dan na.
33 Mɔgɔw ye u taatɔ ye ani caman ye a faamu. O tuma na, mɔgɔw bɔra u sen na dugu bɛɛ la ka boli ka yɔrɔ in sɛgɛrɛ ka u kɔn yen.
34 A jigintɔ ka bɔ kurun kɔnɔ, Yezu ɲɛ dara jamakuluba kan. U hinɛ ye a minɛ, katugu u tun bɛ iko sagaw gɛnbagaw tɛ minnu na. O la, a ye u kalan fɛn caman na.
35 Tile tun jiginna kosɛbɛ, a ka kalandenw ye u madon a la ani ka a fɔ a ye, ko : « Yan yɔrɔ ye kungolankolon ye ani tile jiginna kosɛbɛ ; 36 u bila ka taa bugudaw ani dafɛduguw la walasa u ka dumunifɛn dɔw san. »
37 A ye u jaabi, ko : « Aw yɛrɛ ka dumuni di u ma. »
U ko a ma : « Anw na warijɛkisɛ kɛmɛ fila don buuru la ka o di u ma u ka o dun ? »
38 Yezu ye u ɲininka, ko : « Buurukun joli bɛ aw bolo ?
Aw ka taa o lajɛ. »
U ye a jate minɛ minkɛ, u ko a ma : « Kun duuru ani jɛgɛ den fila.»
39 A ye u ci ko u ka mɔgɔw bɛɛ sigi kulu ni kulu binkɛnɛ kan.
40 Mɔgɔw ye u sigi kulu ni kulu : Kulu dɔw mɔgɔ kɛmɛ, kulu dɔw mɔgɔ bi duuru.
41 Yezu ye buurukun duuru ani jɛgɛ den fila ta ani a ye a ɲɛ kɔrɔta minkɛ san fɛ, a ye barika da Ala ye ka buuruw kari-kari ka u di a ka kalandenw ma walasa olu ka u tila-tila mɔgɔw cɛ.
U ye jɛgɛ den fila fana tila-tila bɛɛ cɛ.
42 Bɛɛ ye dumuni kɛ fo ka u wasa. 43 O kɔ segi tan ni fila fara buuru kunkurunw ani jɛgɛ tɔw la.
44 Mɔgɔ minnu ye buuru dun, olu tun ye cɛ ba duuru ye.
Yezu bɛ taama ji kan
45 O la, o yɔrɔnin kelen bɛɛ, Yezu ye a ka kalandenw waajibiya ka don kurun kɔnɔ ka taa a ɲɛ ba fan dɔ la, Bɛtisayida fan fɛ ka ale to ka jama labila.
46 A ni u faralen ɲɔgɔn na, a taara kulu la ka Ala deli.
47 Tilebinda fɛ, kurun tun bɛ kɔgɔji cɛmancɛ la ani ale kelen pe de tun bɛ geren kan.
48 Dugujɛda fɛ, a ye a ka kalandenw ɲɛgannenba ye u ka kurun jufali la, ka a masɔrɔ fiyɛn tun bɛ ka ci ka da u kan. A taamatɔ kɔgɔji kan ka u sɛgɛrɛ a ye a kɛ iko a bɛ tɛmɛn u la.
49 Ka u ɲɛ to a la, a taamatɔ kɔgɔji kan, kalandenw miirila ko yebalibɔ dɔ tun don ani u binna ka kulo, 50 ka a masɔrɔ u bɛɛ ye a ye ani u hakili ɲagaminen wulila.
Nka o yɔrɔnin bɛɛ, Yezu kumana u ye, ko : « Aw ka aw hakili sigi, ne de don ; aw kana siran !»
51 O kɔ, a donna u fɛ kurun kɔnɔ ani fiyɛn jɔra.
U kabakoyara fɔ ka se a dan na, 52 katugu buuruko tun ma u lafaamuya ka o sabu kɛ u ka dusukungɛlɛya ye.
Banabagatɔw kɛnɛyali Zenezarɛti
53 Yezu ni a ka kalandenw ye kɔgɔji tigɛ minkɛ, u sera Zenezarɛti dankan na ani u ye kurun bɛlɛn.
54 U bɔra kurun kɔnɔ tuma min na, o yɔrɔnin kelen na mɔgɔw ye Yezu lakodɔn. 55 U ye lamini bɛɛ boli-boli : Ni u tun ye a mɛn ko Yezu bɛ yɔrɔ min, u tun bɛ banabagatɔw ni u garagara ta ka Yezu sɛgɛrɛ yen.
56 A tun bɛ taa yɔrɔ o yɔrɔ, dugumisɛnw kɔnɔ, dugubaw kɔnɔ wali bugudaw la, banabagatɔw tun bɛna da a ɲɛ kɔrɔ ani fɛrɛkɛnɛw la ani ka a deli u ka se ka bolo maga dɔrɔn a ka fini kun na. Mɔgɔ o mɔgɔ kɔni tun bɛ maga a la, o tun bɛ kisi.
7
Sɔsɔli laada dɔw kan
1 Fariziyɛnw ni sɛbɛnnikɛla damadɔw, minnu tun nana ka bɔ Zerusalɛmu, olu ye u dalajɛ Yezu da fɛ. 2 U ye a ye ko a ka kalanden dɔw bɛ dumuni kɛ ni u tɛgɛw saniyabali ye, o kɔrɔ ye u tɛgɛw kobali.
3 Katugu Fariziyɛnw ni Zifuw bɛɛ sinsinnen tun bɛ mɔgɔkɔrɔw ka laadaw kan. U si tun tɛ dumuni kɛ ni u ma u tɛgɛw sɛbɛkɔrɔ ko.
4 Ka fara o kan, ni u bɔra sugu la, u tɛ dumuni kɛ ni u ma u ko ; ani u sinsinnen bɛ laadalako caman wɛrɛw kan i na a fɔ : Minnifilenw, jidagaw ani u ka dumunikɛminɛnw koli.
5 O de kosɔn, Fariziyɛnw ni sɛbɛnnikɛlaw ye Yezu ɲininka, ko : « Mun na i ka kalandenw tɛ mɔgɔkɔrɔw ka laada sira taama ? Nka u bɛ dumuni kɛ ka a sɔrɔ u ma u tɛgɛ saniya. »
6 Yezu ye u jaabi, ko : « Kira Izayi ka kuma fɔlen ɲɛna kosɛbɛ aw filankafow ko la : «Ni a ye a sɛbɛn, ko : Jama nin bɛ ne bonya a da la, nka u dusukun ka jan ne na.
7 U bɛ bato min kɛ ka ɲɛsin ne ma, o ye fu ye. U ka kalan tɛ dɔwɛrɛ kan mɔgɔw ka ci fɔlen kɔ.
8 Aw bɛ Ala ka ci fɔlenw bila kɛrɛ fɛ, ka tugu mɔgɔw ka laada sigilen na. »
9 A ye a fɔ u ye fana, ko : « Aw bɛ sin ten ka Ala sago wuli ka aw ka laada sigi.
10 Bawo, Moyizi ye a fɔ: “I ka i fa ni i ba bonya.” Ani ko: “Mɔgɔ min mana kumajugu fɔ a fa wali a ba ma, o tigi ka ban saya bolo.
11 Nka aw dun, aw ko: «Ni cɛ min ko a fa wali a ba ma, ko: “I tun ka kan ka min sɔrɔ ne fɛ, o kɛra kɔribani ye” », o kɔrɔ ye, ko : Ala niyɔrɔ senu; 12 aw bɛ labilali di o tigi ma ko o kana foyi kɛ tugun a fa walima a ba ye; 13 ani aw bɛ Ala ka kuma bɔ da la aw ka laada fɛ aw bɛ min lase.
Ani aw bɛ o ɲɔgɔnna caman wɛrɛ kɛ. »
Saniyalen ni saniyabali
14 O kɔ, Yezu ye jamakulu wele kokura ka nin fɔ u ye: «Aw bɛɛ ka ne lamɛn ani ka faamuyali kɛ.
15 Fɛn si tɛ bɔ kɛnɛ ma ka don mɔgɔ kɔnɔ, ka a nɔgɔ. Nka fɛnw minnu bɛ bɔ mɔgɔ kɔnɔ, olu de filɛ nɔgɔfɛn ye.
16 Tulo bɛ min fɛ ka mɛnni kɛ, o ka mɛnni kɛ. »
17 A bɔlen kɔ jamakulu kɔrɔ ka taa so kɔnɔ, a ka kalandenw ye a ɲininka nin ntalen kɔrɔ la.
18 O la, a ko u ye: «O tuma aw fana ye hakilintanw ye wa?
Aw ma a faamu wa ko fɛn o fɛn bɛ bɔ kɛnɛ ma ka don mɔgɔ kɔnɔ, o tɛ se ka mɔgɔ nɔgɔ, 19 katugu a tɛ don mɔgɔ sɔn na, nka a bɛ don mɔgɔ kɔnɔbara de la ni ka tila ka labɔ? »
Nin cogo de la, Yezu ye dumunifɛn bɛɛ kɛ fɛn saniyalen ye, 20 ani a ko u ye: «Fɛn min bɛ bɔ mɔgɔ kɔnɔ, o de bɛ a nɔgɔ.
21 Ɔwɔ miiriyajuguw de bɛ bɔ mɔgɔ kɔnɔ, mɔgɔ dusukun na, iko: Jogojuguyaw, sonyaliw, mɔgɔfagaw, 22 jɛnɛyaw, natabayaw, juguyaw, nanbaraw, wasabaliyaw, ɲɛngoyaw, i mɔgɔɲɔgɔn tɔgɔtiyɛnni, kuncɛbayaw, ani hakilintanyaw.
23 Nin sɔnjuguw ninnu bɛɛ de bɛ bɔ mɔgɔ kɔnɔ, ani olu de bɛ mɔgɔ nɔgɔ. »
Taama Galile jamana kɔ kan
Sirofenisikamuso denmuso kɛnɛyali
24 Yezu bɔra yen ka taa Tiri kafo la.
A donna so dɔ kɔnɔ ani a tun tɛ a fɛ mɔgɔ si ka bɔ o kala ma. Nka a ma se ka dogo.
25 Bawo o yɔrɔnin kelen muso dɔ ye a komɛn, jinɛjugu tun bɛ min denmuso la, o nana ka a bin Yezu sen kɔrɔ.
26 Muso in tun ye Sirofenisika yɛrɛwolo ye min tun bɛ Gɛrɛsikan fɔ. A ye a ɲini Yezu fɛ ko a ka jinɛ gɛn ka bɔ ale denmuso la.
27 Yezu ko a ma: «A to denmisɛnw ka u fa fɔlɔ dumuni na, katugu a cɛ man ɲi ka denmisɛnw ka buuru dunta ta ni ka o fili wuluninw kɔrɔ. »
28 Nka muso in ye a jaabi, ko: «O ye tiyɛn ye Matigi, nka wuluninw bɛ to denmisɛnw ka dumunisigilan dakɔrɔ ni ka olu datɔ murumuruw dun. »
29 Yezu ko a ma : «O kuma kosɔn, taa. Jinɛ kɔni bɔra i denmuso la. »
30 Muso kɔseginna so ani a ye a denmuso dalen sɔrɔ dlan kan, jinɛ bɔlen a la.
Tulogeren dagaran kɛnɛyali
31 Yezu bɔra kokura Tiri mara la ka tɛmɛn Sidɔn fɛ ka a kun da Galile kɔgɔji kan ka Dekapɔli mara cɛtigɛ.
32 U nana a sɛgɛrɛ ni tulogeren dagaran dɔ ye ka a deli ko a ka a bolo da o kan.
33 Yezu ye a minɛ ka a mabɔ jama na ka taa ni a ye a dan na ka a bolokɔnin don a tulowow la ani ka a daji tu ni ka maga a nɛnkun na.
34 O kɔ, Yezu ye a ɲɛ kɔrɔta san fɛ ka ɲɔn kosɛbɛ ka foori ka a fɔ, ko « Efeta! » O kɔrɔ ye, ko «I da yɛlɛ! »
35 O yɔrɔnin bɛɛ, cɛ tulow dayɛlɛla, a nɛnkun lafonina, ani a kumana ka jɛya.
36 O tuma Yezu ye a fɔ ka a gɛlɛya u ma ko u kana foyi fɔ mɔgɔ si ye. Nka ni a tun bɛ a gɛlɛya u ma ka taa a fɛ, u tun bɛ weleweledali juguya ka taa a fɛ.
37 U kabakoyalenba, u tun bɛ a fɔ, ko: «A ye ko bɛɛ kɛ ka a ɲɛ. A ye tulogerenw kɛ ka mɛnni kɛ ani ka kumabaliw lakuma. »
8
Buuru labugunni senɲɛ filanan
1 O donw la, ka jamakuluba lajɛlen to a kɔrɔ kokura, ka a sɔrɔ fɛn dunta tun tɛ u bolo, Yezu ye a ka kalandenw wele a yɔrɔ ni ka a fɔ u ye, ko: 2 «Jamakulu in hinɛ bɛ ne na, katugu bi ye u tile saba ye ne fɛ yan ani fɛn dunta si tɛ u bolo.
3 Ni ne ye u kɔngɔtɔ labila ka taa so, u na dɛsɛ sira la, katugu u dɔw bɔyɔrɔ ka jan. »
4 A ka kalandenw ye a jaabi, ko: «Ninnu wasabuuru na se ka bɔ yɔrɔ jumɛn nin kungolankolon in kɔnɔ yan? »
5 Yezu ye u ɲininka: «Buurukun joli bɛ aw bolo? »
U ko : « Wolonwula. »
6 O la, a ko jamakulu ka a sigi dugu ma. O kɔ, a ye buurukun wolonwula ninnu ta ka barika da Ala ye ka u kari-kari ka u di kalandenw ma walasa olu ka u di jamakulu ma.
7 Jɛgɛmisɛnnin damadɔ fana tun bɛ u bolo. A ye dubaw kɛ jɛgɛmisɛnninw kan, ka olu fana di mɔgɔw ma.
8 U ye dumuni kɛ ka u wasa, ani taa kɛra ni kunkurun tɔ tolen minnu ye, o bɛnna segi wolonwula fa ma.
9 Dumunikɛlaw tun bɛ ba naani ɲɔgɔn bɔ.
O kɔ, Yezu ye u labila. 10 O yɔrɔnin kelen na, a ni a ka kalandenw donna kurun kɔnɔ ka taa Dalimanuta mara la.
Taamasyɛn, ka bɔ sankolo la
11 Fariziyɛnw nana ani u ye sɔsɔli daminɛ Yezu fɛ walasa ka a kɔrɔbɔ. U ye a ɲini a fɛ ko a ka taamasyɛn dɔ jira u la ka bɔ sankolo la.
12 Yezu ɲɔnna kosɛbɛ ka foori a ni na, ani a ko u ye : « Mun na, bimɔgɔw bɛ taamasyɛn dɔ ɲini ?
Tiyɛn na, ne bɛ a fɔ aw ye ko taamasyɛn si tɛna di bimɔgɔw ma. »
13 O kɔ, a bɔra u kɔrɔ ka don kurun kɔnɔ kokura ka taa kɔgɔji fan dɔ fɛ.
Kalandenw ka kofaamubaliya
14 Kalandenw tun ɲinɛna ka buuru ta u fɛ ani buurukun kelen pe dɔrɔn tun bɛ u bolo kurun kɔnɔ.
15 Yezu ye a fɔ u ye ka a gɛlɛya, ko : « Aw ka aw kɔlɔsi Fariziyɛnw ka buuru fununnan na, ani Erɔdi ta la ! »
16 U ye kuma falen u ni ɲɔgɔn cɛ ko buuru tɛ u bolo.
17 Yezu ye o faamu ani a ko u ma : « Mun na aw bɛ kuma na aw ni ɲɔgɔn cɛ, ko buuru tɛ aw bolo ?
Aw ɲɛ tɛ a la wa ? Hali sa aw ma faamuyali kɛ wa ?
Aw dusukun gerennen don wa ? 18 Ɲɛ bɛ aw fɛ ani aw ɲɛ tɛ ko la wa ? Tulo bɛ aw fɛ ani aw tulo tɛ ko la wa ?
Aw hakili tɛ ko la wa ? 19 Ne ye buurukun duuru kari-kari ka di mɔgɔ ba duuru ma tuma min, aw ye segi joli falen ta kunkurunw tɔ la ? »
U ye a jaabi : « Tan ni fila. »
20 « Ani ne ye buurukun wolonwula kari-kari ka di mɔgɔ ba naani ma tuma min, aw ye segi joli fa kunkuruw tɔ la ? »
U ye a jaabi, ko : « Wolonwula. »
21 A ko u ye : « Hali sa aw ma faamuyali kɛ wa ?»
Fiyentɔ dɔ kɛnɛyali Bɛtisayida
22 Yezu ni a ka kalandenw sera Bɛtisayida dugu kɔnɔ, u ye fiyentɔ dɔ lase a ma ka u makasi a la ko a ka bolo maga o la.
23 Yezu ye fiyentɔ bolo minɛ ka bɔ ni a ye dugu kɔnɔ.
A kɛlen kɔ ka daji da fiyentɔ ɲɛw la, ani ka a bolo da a kan, a ye o ɲininka, ko : « I ɲɛ bɛ fɛn na wa ? »
24 Cɛ in ye a ɲɛ kɔmi-kɔmi ka a fɔ, ko : « Ne ɲɛ bɛ mɔgɔw la, u bɛ iko jiriw ; o bɛɛ ni a ta ne ɲɛ bɛ u taamatɔ la.»
25 O kɔ, Yezu ye a bolo da kokura fiyentɔ ɲɛw kan. O ye yeli kɛ ka jɛya, a kɛnɛyara. Ani a tun bɛ fɛn bɛɛ ye ka lasaa hali yɔrɔjan fɛ.
26 Yezu ye a bila ka taa a ka so, ka a fɔ a ye, ko : « Hali i kana don dugu kɔnɔ. »
Piyɛri ka dannaya jirali kɛnɛ kan
27 Yezu ye sira minɛ ni a ka kalandenw ye ka taa Filipu ka Sezare mara duguw fan fɛ. Ka u to sira la a ye u ɲininka, ko : « Mɔgɔw ka fɔ la, ne ye jɔnni ye ?»
28 U ye a jaabi, ko : « Zan Batisi, nka dɔw ko Eli ; ani dɔw ko kiraw dɔ la kelen. »
29 Yezu ye u ɲininka : « Aw dun ka fɔ la, ne ye jɔnni ye ?»
Piyɛri ye kuma ta ka a jaabi, ko :« I ye Krista ye.»
30 A ye a gɛlɛya u ma kosɛbɛ ko u kana fɛn fɔ a ko la mɔgɔ si ye.
Yezu saya ni a kununni sudaliko fɔlɔ
31 O kɔ Yezu ye a daminɛ ka u kalan, ko : « Mɔgɔ Denkɛ ka kan ka tɔɔrɔ kosɛbɛ, ban ka kan ka kɛ a la mɔgɔkɔrɔw ni sɔnnikɛlakuntigiw ani sɛbɛnnikɛlaw fɛ; a ka kan ka faga, ani a ka kan ka kunun ka bɔ suw cɛ la o tile sabanan don.» 32 A ye o kuma in fɔ kɛnɛ kan.
Piyɛri taara ni Yezu ye a dan na ka a kɔrɔfɔli daminɛ.
33 Nka Yezu ye a kɔ yɛlɛma ka a ka kalandenw ye minkɛ, a ye Piyɛri kɔrɔfɔ, ko : « Tɛmɛn ka bila ne kɔ fɛ, Sitanɛ o !
Katugu e miirinataw tɛ Ala miirinataw ye, nka mɔgɔw miirinataw de bɛ i la. »
Yezu nɔfɛtaama tɛ ɲɛ minnu kɔ
34 Yezu ye jamakulu ni a ka kalandenw wele ka a fɔ u ye, ko : « Mɔgɔ min bɛ a fɛ ka taama ne nɔ fɛ, o tigi ka jɛn a yɛrɛ kɔ ka a yɛrɛ gengenjiri ta ani ka ne nɔminɛ.
35 Mɔgɔ min kɔni bɛ a fɛ ka a ni kisi, o tigi na bɔnɛ a ni na. Nka mɔgɔ min bɛ bɔnɛ a ni na ne kosɔn ani Kibaroduman kosɔn, o tigi na a yɛrɛ ni kisi.
36 Diyɛn bɛɛ tigiya kɛli bɛ mun ɲɛ mɔgɔ ye ni a ni bɛ to o da la ?
37 Mɔgɔ bɛ se ka a yɛrɛ ni falen fɛn wɛrɛ jumɛn na ?
38 Mɔgɔ min bɛ maloya ne ko la ani ne dalakumaw ko la, bi mɔgɔ kakalaw ni hakɛkɛlaw cɛ la, Mɔgɔ Denkɛ fana na maloya o tigi ko la, ni a nana tuma min na a Fa nɔɔrɔ cɛ la, a ni mɛlɛkɛ senuw. »
9
1 O la, Yezu ye a fɔ u ye, ko : « Tiyɛn na, ne bɛ a fɔ aw ye, mɔgɔw bɛ kɛnɛ kan yan minnu tɛna saya sidɔn ka a sɔrɔ u ɲɛ ma da Ala ka Masaya natɔ kan ni sebagaya ye.»
Yezu nɔɔrɔyali
2 Tile wɔɔrɔ o kɔ, Yezu ye Piyɛri ni Zaki ani Zan ta a fɛ ka taa ni olu dɔrɔn ye kɛrɛda fɛ kulujan dɔ la ani a yecogo yɛlɛmana olu ɲɛ kɔrɔ.
3 A ka finiw yelenkura ni jɛya ye, dugukolo kan finikola si tɛ se ka fini jɛya ka min bɔ.
4 Eli ye a yɛrɛ jira u la ani Moyizi. Olu tun bɛ masala Yezu fɛ.
5 O la, Piyɛri ye kuma ta ka fɔ Yezu ye, ko : « Karamɔgɔ, yan sigi ka di anw la. O tuma na, anw ka finibugu saba gengen : E ta kelen, Moyizi ta kelen ani Eli ta kelen. »
6 Piyɛri kɔni tun tɛ a dɔn a bɛ min fɔ bilen ka o sabu kɛ jasiran ye u la.
7 Kabasen dɔ nana ka biri u kunna ani kumakan dɔ bɔra kabasen in kɔnɔ, ko : « Nin ye ne Denkɛ mandi ye, aw ka a lamɛn.»
8 Tumanin kelen, u ye u ɲɛ munu-munu u lamini bɛɛ la, u ma mɔgɔ wɛrɛ si ye Yezu kelen kɔ.
Kira Eli kɔseginniko
9 U jigintɔ ka bɔ kulu la, Yezu ye a fɔ ka gɛlɛya u ma ko u ye min ye, u kana o lakali mɔgɔ si ye fo Mɔgɔ Denkɛ ka kunun ka bɔ suw cɛ la.
10 Kuma min fɔra u ye, u ye o bɔ a sira fɛ. Nka u tun bɛ ɲɔgɔn ɲininka, ko : « Ka kunun ka bɔ suw cɛ la, o kɔrɔ bɛ di ?»
11 U ye a ɲininka, ko : « Mun na sɛbɛnnikɛlaw bɛ a fɔ ko kira Eli ka kan ka na fɔlɔ ?»
12 Yezu ko u ma : « Tiyɛn don, Eli bɛna na fɔlɔ ka kow bɛɛ lasegin u sigicogo la.
Nka mun na a bɛ fɔ Kitabusenu kɔnɔ Mɔgɔ Denkɛ ko la ko o bɛna tɔɔrɔ kosɛbɛ, ani ko o na jaasi ?
13 Ayiwa ne bɛ a fɔ aw ye : Eli nana ka ban ani u ye u sagonakow bɛɛ kɛ a la iko a sɛbɛnnen bɛ a ko la cogo min na. »
Binnibanatɔ jinɛtɔlama kɛnɛyali
14 Yezu ni Piyɛri ni Zaki ni Zan setɔ kalanden tɔw yɔrɔ, u ye jamakuluba ye min tun bɛ ka kalandenw lamini ; ani sɛbɛnnikɛla dɔw minnu tun bɛ ka ɲɔgɔn sɔsɔ.
15 A ɲɛ dara a kan tuma min, o yɔrɔnin bɛɛ, jamakulu bɛɛ lamagara ani u bolila ka na a fo.
16 A ye ɲininkali kɛ, ko : « Aw ni u bɛ ka ɲɔgɔn sɔsɔ mun kan ?»
17 Cɛ dɔ ye a to jamakulu cɛ la ka a jaabi, ko : « Karamɔgɔ, ne nana ni ne den ye i yɔrɔ. Jinɛbobo dɔ bɛ a la.
18 O jinɛbobo in bɛ wuli a fɛ yɔrɔ bɛɛ ka a labin dugu ma ; den dajikanga bɛ bɔ, a bɛ a ɲinw ɲimi ani a fan bɛɛ bɛ ja.
Ne ye a ɲini i ka kalandenw fɛ ko u ka jinɛbobo in gɛn nka u ma se. »
19 Yezu ko u ma : « Dannabalisiw, ne na to aw da fɛ fo tuma jumɛn ?
Ne na muɲu aw kɔrɔ fo tuma jumɛn ?
Aw ka na ni a ye ne yɔrɔ » 20 ani u ye a lase Yezu ma.
Kabini a ɲɛ dara Yezu kan, jinɛbobo ye den yigiyigi ni fangaba ye. Den binna, a dajikangamatɔ ani a tun bɛ ka a kolonkolon dugu ma.
21 Yezu ye den fa ɲininka, ko : « Kabini tuma jumɛn nin bɛ kɛ a la ?»
O ye a jaabi, ko : « Kabini a denmisɛnnama, 22 ani senɲɛ caman, a ye den fili tasuma na, ka a fili ji la walasa ka a faga.
Nka, ni e bɛ se ka ko kɛ, dɛmɛ don an na, an hinɛ kosɔn. »
23 Yezu ko a ma : « Ni i bɛ se wa ? Fɛn bɛɛ bɛ se ka kɛ dannatigi ye. »
24 O yɔrɔnin kelen, den fa pɛrɛnna ka a fɔ, ko : « Ne dalen bɛ Ala la !
Dɛmɛ don ne na ne ka dannaya dɛsɛ waati la !»
25 Yezu ye a ye tuma min na ko jamakulu tun bɛ ka girin ka na a yɔrɔ, a ye kankarigɛlɛn da jinɛjugu ye ka a fɔ a ye : « Jinɛbobo tulogeren o, ne ka ci don i kan, bɔ den in na ani i kana don a la tugun abada !»
26 Kulokanbaw ani kurukaseri cɛ la, jinɛbobo bɔra, fo den kɛra iko su.
27 Nka Yezu ye a ta a bolo ma ka a lawuli. Ani a ye a jɔ a sen kan.
28 Yezu donna so kɔnɔ tuma min na, a kelen ni a ka kalandenw, olu ye u dama ɲininkali kɛ a la, ko : « Mun na anw dun ma se ka a gɛn ka bɔ ?»
29 Yezu ko u ma : « Nin jinɛjugu sifaya kɔni, foyi tɛ se ka o gɛn ka bɔ ni aladeli tɛ.»
Yezu saya ni a kununni sudaliko filanan
30 U bɔlen kɔ yen, Yezu ni a ka kalandenw ye Galile mara cɛtigɛ ani a tun tɛ a fɛ mɔgɔ si ka o dɔn.
31 Katugu a tun bɛ ka a ka kalandenw kalan ka a fɔ u ye : « Mɔgɔ Denkɛ na don mɔgɔw bolo, u na a faga. A na kunun ka bɔ suw cɛ la, a fagalen kɔ tile sabanan. »
32 Nka kalandenw tun tɛ o kumaw kɔrɔ faamu, ani u tun bɛ siran ka a ɲininka.
Jɔnni ye bɛɛ la mɔgɔba ye ?
33 U sera Kafaranawɔmu ani u donnen so kɔnɔ, Yezu ye u ɲininka, ko : « Aw tun bɛ mun kuma na ɲɔgɔn fɛ sira la ?»
34 U ye u makun, katugu sira la, u tun bɛ ɲɔgɔnsɔsɔli de la walasa ka a dɔn jɔnni ye u bɛɛ la mɔgɔba ye ?
35 Yezu ye a sigi minkɛ, a ye Tan ni filaw wele ka a fɔ u ye : « Ni mɔgɔ min bɛ a fɛ ka kɛ ɲɛmɔgɔ ye, o ka kɛ bɛɛ kɔmɔgɔ ye ani bɛɛ ka jɔn ye. »
36 O la, a ye denmisɛn dɔ ta ka o jɔ u cɛ la ka o minɛ ka da a disi la ani ka a fɔ u ye, ko : 37 «Mɔgɔ min bɛ nin ɲɔgɔn denmisɛn dɔ ladon ne Tɔgɔ la, o tigi bɛ ne yɛrɛ de ladon. Mɔgɔ min dun bɛ ne ladon, o tigi tɛ ne ladon nka a bɛ ne Cibaga de ladon. »
Yezu tɔgɔ nɔfɛkɛlɛ
38 Zan ko Yezu ma : « Makɛ, anw ye mɔgɔ dɔ ye min bɛ jinɛw gɛn i tɔgɔ la, ka a sɔrɔ a tugulen tɛ anw la. Anw tun bɛ a fɛ ka a bali o la. »
39 Yezu ko : « Aw kana a bali ka o kɛ, ka a masɔrɔ mɔgɔ min bɛ kabako kɛ ne tɔgɔ la, o tigi tɛ se ka kumajugu fɔ ne kun kan o yɔrɔnin kelen bɛɛ.
40 Mɔgɔ min tɛ anw jugu ye, o tigi ye anw ɲi ye. »
41 « Mɔgɔ o mɔgɔ mana minnifilenɲɛ kelen ji di aw ma ka o sabu kɛ ko aw ye Krista ta ye; tiyɛn na, ne bɛ a fɔ aw ye ko o tigi sarabali tɛna to.
Ɲɛjiralijugu ani kunnatiyɛnni
42 Ka silikɛwugu dɔ siri a kan na ka a fili kɔgɔji la, o tun na fisaya a ma ni nin denmisɛnw dɔ la kelen kunnatiyɛnni ye.
43 Ni i bolo bɛ i kunnatiyɛn, a tigɛ : I bolokelentigi ka don balo la, o ka fisa ni i bolofilatigi donni ye jahanama na tasuma tɛ sa yɔrɔ min.
[44 Ntumu kɔni tɛ sa yen ani tasuma tɛ duga abada.] 45 Ni i sen bɛ i kunnatiyɛn, a tigɛ : I senkelentigi ka don balo la, o ka fisa ni i senfilatigi donni ye jahanama na.
[46 Ntumu tɛ sa yen ani tasuma tɛ duga abada.] 47 Ni i ɲɛ bɛ i kunnatiyɛn, o wɔgɔbɛ. I ɲɛkelentigi ka don Ala ka Masaya la, o ka fisa i ɲɛfilatigi filili ye jahanama kɔnɔ, 48 ntumu tɛ sa yɔrɔ min ani tasuma tɛ duga abada yɔrɔ min.
49 Bawo, kɔgɔ na don bɛɛ kelen-kelen na ka bila tasuma na.
50 Kɔgɔ ye fɛn ɲuman ye, nka ni kɔgɔ timiya bɔra a la, aw na o timiya tugun ni mun ye ?
Kɔgɔ ka sɔrɔ aw la ani aw ka hɛra basigi aw ni ɲɔgɔn cɛ. »
10
Furusabaliya
1 A wulila ka bɔ yen ka taa Zide mara la, ani Zurudɛn bakɔ jamana na. Jamakuluw ye u dalajɛ kokura a kɔrɔ ; ani a ye u kalanni daminɛ kokura iko a tun delila ka o kɛ cogo min.
2 Fariziyɛnw gɛrɛla Yezu la ani walasa ka a sɛgɛsɛgɛ, u ye a ɲininka, ko : « A dagalen bɛ cɛ ka a muso bila wa ?»
3 Yezu ye u jaabi, ko : «Moyizi ye ci jumɛn bila aw kan?»
4 U ye a jaabi, ko : «Moyizi jɛnna ni a ye faralisɛbɛn ka dilan ani muso ka labila.»
5 Yezu ko u ma : « Aw ka dusukungɛlɛya de kosɔn, a ye o ci nin sɛbɛn, 6 nka diyɛn daminɛtuma, Ala ye u da cɛ ani muso.
7 O de kosɔn, cɛ na bɔ a fa ni a ba kɔrɔ [ka taa kantigiyajɛ sigi a muso fɛ] 8 ani u fila lajɛlen na kɛ farisogo kelen ye.
O cogo la, u tɛ fila ye tugun nka kelen.
9 Ni a bɛ ten, Ala ye min sigi, mɔgɔ si kana o wuli !»
10 U seginnen so, kalandenw ye a ɲininka tugun koɲɛ in ko la, 11 ani a ye u jaabi, ko : « Mɔgɔ min bɛ a muso bila ka dɔwɛrɛ furu, o tigi ye kakala ye a muso fan fɛ.
12 Ni muso min ye a cɛ bila ka sigi cɛ wɛrɛ kun, kakalaya hakɛ bɛ o kan na. »
Yezu ni denmisɛnw
13 Mɔgɔw nana ni denmisɛnw ye Yezu yɔrɔ walasa a ka a bolo maga u la, nka kalandenw ye u kɔrɔfɔ.
14 Yezu ye o ye minkɛ, a dimina ani a ko u ma : « Aw ka a to denmisɛnw ka na ne yɔrɔ, aw kana u bali o la, katugu Ala ka Masaya ye u bɔɲɔgɔnkow de ta ye.
15 Tiyɛn na, ne bɛ a fɔ aw ye : Mɔgɔ min tɛ a yɛrɛ kɛ iko denmisɛn, Ala ka masaya ko la, o tigi tɛna don a kɔnɔ. »
16 O kɔ a ye denmisɛnw minɛ ka u da a disi kan ka u barika.
Yezu ni kamalen nafolotigi
17 Yezu kɛtɔ ka sira minɛ, cɛ dɔ bolila ka na a ɲɔngiri a kɔrɔ ani ka a ɲininka, ko: «Karamɔgɔ ɲuman, ne ka kan ka mun kɛ walasa ne ka balo banbali sɔrɔ ciyɛn ye? »
18 Yezu ko a ma: «Mun na i bɛ ne wele ɲuman?
Ɲuman si tɛ yen Ala kelen pe kɔ.
19 I bɛ ci fɔlenw dɔn: “I kana mɔgɔfaga kɛ, i kana kakalaya kɛ, i kana sonyali kɛ, i kana seerejuguya kɛ, i kana mɔgɔ si tɔɲɔ, i ka i fa ni i ba bonya. »
20 Cɛ ye o jaabi, ko: «Karamɔgɔ, ne ye nin ci fɔlen ninnu bɛɛ sira taama kabini ne dɔgɔmannin. »
21 Yezu ye a sɛbɛkɔrɔ filɛ, a kanuya donna o la ani Yezu ko a ye : «Ko kelen pe de bɛ i jɛ, taa ka i bolofɛnw bɛɛ feere ka u di faantanw ma ani nafolo na kɛ i ye sankolo la. O kɔ, na ka tugu ne na. »
22 Nka cɛ nin ɲɛnasisira o kuma fɛ ani a ɲɛnasisilenba taara, katugu nafoloba tun bɛ a fɛ.
Nafoloko farati
23 Yezu ye a ɲɛ munu-munu minkɛ, a ko a ka kalandenw ye: «Nafolotigiw donni ka gɛlɛn kosɛbɛ Ala ka Masaya mara kɔnɔ! »
24 Kuma ninnu ye kalandenw kabakoya kosɛbɛ.
Nka Yezu seginna ka a fɔ u ye: «Ne denw, ka don Ala ka Masaya mara kɔnɔ, o ka gɛlɛn dɛ!
25 Ɲaamɛ donni misɛliwo fɛ, o ka nɔgɔn ni nafolotigi donni ye Ala ka Masaya mara la. »
26 O la, kalandenw kabakoyara ka taa a fɛ ani u ye ɲɔgɔn ɲininka, ko : «Jɔnni dun na se ka kisi?»
27 Yezu ye u sɛbɛkɔrɔ filɛ ani ka a fɔ, ko : «Mɔgɔw fɛ, a tɛ se ka kɛ nka Ala bɛ se, katugu ko bɛɛ se bɛ Ala ye.»
Kalanden kaariyalen sara
28 Piyɛri ye a daminɛ ka a fɔ Yezu ye, ko: «A filɛ, anw jɛnna fɛn bɛɛ kɔ ka tugu e la. »
29 Yezu ko : «Tiyɛn na, ne bɛ a fɔ aw ye ko mɔgɔ si tɛna jɛn a ka so kɔ, a balimakɛw kɔ, a balimamusow kɔ, a ba kɔ, a fa kɔ, a denw wali a ka foro kɔ, ne ni Kibaroduman kosɔn 30 ni o tigi ma olu ɲɔgɔn kɛmɛ sɔrɔ nin waati in yɛrɛ la : Sow, balimakɛw, balimamusow, baw, denw ani forow la, ka fara nimatɔɔrɔw fana kan ani sini balo banbali.
31 Fɔlɔw caman kɔni na kɛ kɔsalamɔgɔw ye, ani kɔsalamɔgɔw na kɛ fɔlɔw ye. »
Yezu saya ni a kununni sudaliko sabanan
32 U tun bɛ sira kan ka yɛlɛn ka taa Zerusalɛmu ; Yezu yɛrɛ tun bɛ taama na u ɲɛ. U kabakoyalen tun don ani u nɔfɛmɔgɔw tun bɛ ka siran. O la, a ye Tan ni filaw minɛ kokura ka taa ni u ye kɛrɛda fɛ.
Ani ko min tun ka kan ka kɛ a la, a ye a daminɛ ka o ɲɛfɔ u ye, ko : 33 « Anw yɛlɛntɔ filɛ Zerusalɛmu. Mɔgɔ Denkɛ bɛna don sɔnnikɛlakuntigiw ani sɛbɛnnikɛlaw bolo. Olu na kiri bin a kan ka a fagali latigɛ, ani u na a labila siyaw ye. 34 U na yɛlɛ bɔ a la, ka daji tu a kan, ka a bugɔ ni gɛɲɛ ye ani ka a faga. O tile sabanan, a na kunun ka bɔ suw cɛ la. »
35 Zebede denkɛw, Zaki ni Zan, ye u madon Yezu la ka a fɔ a ye, ko : « Karamɔgɔ, anw sago bɛ ka min ɲini i fɛ, anw bɛ a fɛ i ka o kɛ anw ye. »
36 Yezu ko u ma : « Aw bɛ a fɛ ne ka mun kɛ aw ye ?»
37 U ko a ye : «Sɔn anw dɔ la kelen ka sigi i kinin fɛ, tɔ kelen i numa fɛ i nɔɔrɔ la.»
38 Yezu ko u ma : «Aw bɛ ka min ɲini ne fɛ, aw tɛ o sidɔn.
Ne bɛna n min minnifilen min na, aw bɛ se ka min o la wa ? Ne na tɛmɛn batɛmu min fɛ, aw na se ka tɛmɛn o fɛ wa ?»
39 U ye a fɔ a ye : « Anw bɛ se. »
A ko u ma : « Ne na n min minnifilen min na, aw na min o la ; ani ne na tɛmɛn batɛmu min fɛ, aw na tɛmɛn o fɛ. 40 Nka ka sigi ne kinin wali ne numa fɛ, o latigɛli se tɛ ne bolo. Mɔgɔ dɔw bɛ, sigiyɔrɔ ninnu labɛnna minnu ye. »
41 Kalanden tɔ tan ye o mɛn minkɛ, olu dimina Zaki ni Zan kɔrɔ.
42 Yezu ye u wele ka a fɔ u ye, ko : « Aw bɛ a dɔn ko mɔgɔ minnu bɛ jate siyaw kuntigiw ye, olu bɛ u ka setigiya sigi mɔgɔw kan. Mɔgɔbaw bɛ u ka fangatigiya digi tɔw kan.
43 Aw ni ɲɔgɔn cɛ, a tɛ ten. Mɔgɔ min bɛ a fɛ ka kɛ mɔgɔba ye aw cɛ la, o na kɛ aw ka maganna ye. 44 Mɔgɔ min bɛ a fɛ ka kɛ ɲɛmɔgɔ ye, o na kɛ bɛɛ ka jɔn ye.
45 Mɔgɔ Denkɛ kɔni ma na mɔgɔw ka u magan a ye, nka a nana ka a magan mɔgɔw de ye ani ka a ni di jama kunmabɔli kosɔn. »
Zeriko dugu fiyentɔ ɲɛ yɛlɛli
46 O la u sera Zeriko, Yezu ni a ka kalandenw ni jamakuluba bɔtɔ, fiyentɔ dɔ, Time den, o sigilen tun bɛ sirada la ka saraka deli.
47 A ye a mɛn minkɛ ko Nazarɛti Yezu don, a ye a daminɛ ka pɛrɛn, ko : « Yezu, Dawidi den, makari ne na !»
48 Mɔgɔ caman ye a kɔrɔfɔ ko a ka a makun. Nka a tun bɛ pɛrɛn ka taa a fɛ, ko : « Dawidi den, makari ne na !»
49 O la, Yezu ye a jɔ ka a fɔ, ko : « Aw ka a wele. »
U ye fiyentɔ wele sa ka a fɔ a ye: «I hakili sigi!
Wuli, a bɛ i wele. »
50 Fiyentɔ ye a ka dulɔkiba fili ka girin ka wuli ka taa Yezu yɔrɔ.
51 Yezu ko a ma: «E bɛ a fɛ ne ka mun kɛ i ye? »
A ko : «Karamɔgɔ, ne ka yeli kɛ.»
52 Yezu ye a fɔ a ye, ko : «Taa, i ka dannaya ye i kisi», ani o yɔrɔnin kelen, cɛ ye yeli kɛ kokura ani a ye sira minɛ Yezu nɔ fɛ.
11
Cidenmasa Yezu donni Zerusalɛmu
1 Yezu ni a ka kalandenw surunyana Zerusalɛmu ni Bɛtifaze ani Betani dugu la tuma min, ka u to oliwujiritu kulu da fɛ, a ye a ka kalanden fila ci, ko: 2 «Dugu min filɛ aw ɲɛ kuntilenna na, aw ka taa yen. A donda yɛrɛ la, aw na faliden dɔ sirilen ye mɔgɔ si ma yɛlɛn min kan fɔlɔ.
Aw ka o foni ka na ni a ye.
3 Ni mɔgɔ dɔ ko aw ma : “Aw bɛ mun kɛ nin ye ?”, aw ka a fɔ, ko : “Matigi de mago bɛ a la, a na a lasegin aw ma joona”.»
4 U taara. U ye faliden sirilen sɔrɔ bulonda dɔ la kɛnɛ ma bɔlɔn kɔnɔ ani u ye o foni.
5 Mɔgɔ minnu tun bɛ o yɔrɔ la, olu ye u ɲininka, ko : « Aw bɛ nin faliden foni mun na ?»
6 U ye jaabili kɛ iko Yezu tun ye a fɔ u ye cogo min, ani olu ye u bila ka taa.
7 U nana ni faliden ye Yezu yɔrɔ ka u ka dulɔkibaw da a kɔ la ani Yezu ye a sigi a kan.
8 O la sa, mɔgɔ caman ye u ka dulɔkibaw fɛnsɛn sira kan. Dɔw ye u ta kɛ jiribolow ye u tun ye minnu kari forow kɔnɔ.
9 Mɔgɔ minnu tun bɛ taama na ɲɛ fɛ, ani minnu tun bɛ kɔ fɛ, bɛɛ tun bɛ pɛrɛn, ko : « Masakɛ min bɛ na Matigi tɔgɔ la, o ka tanu !
10 An fa Dawidi ka Masaya min bɛ na, o ka tanu!
Hɛra ka kɛ sankolo la ani tanu ka kɛ sankolow kunna sankolo la! »
11 A donna Zerusalɛmu ka taa Alabatosoba kɔnɔ ka a ɲɛ munu-munu fan bɛɛ. Ka a masɔrɔ tilebinda fɛ, a ni tan ni fila bɔra ɲɔgɔn fɛ ka taa Betani dugu kɔnɔ.
Torosun denntan
12 O dugujɛ, u bɔtɔ Betani, kɔngɔ ye Yezu minɛ.
13 Ka a to yɔrɔjan, a ye torosun nugulen dɔ ye. A taara o lajɛ ni a na mɔ dɔ sɔrɔ o la. Nka, a ye a madon o la minkɛ, a ma foyi ye furabuluw dɔrɔn kɔ : katugu torosun dentuma tun ma se fɔlɔ.
14 O la, a ko torosun ma : « Mɔgɔ si kana i mɔ dun tugun abada !»
Feerelikɛlaw gɛnni ka bɔ Alabatosoba kɔnɔ
15 U sera Zerusalɛmu.
A donna minkɛ Alabatosoba kɔnɔ, feerelikɛlaw ni sannikɛlaw minnu tun bɛ yen, a ye a daminɛ ka olu gɛn. A ye warifalennaw ka minɛnsigilanw talon ka olu labin dugu ma, ani ntuganninfeerelaw ka sigilanw.
16 A ma a to mɔgɔ si ka fɛn doni ka Alabatosoba cɛtigɛ, 17 ani a tun bɛ u kalan ka a fɔ u ye, ko: «A sɛbɛnnen tɛ wa, ko: Ne ka so na wele ko siyaw bɛɛ ka Alabatoso?
Aw dun, aw ye a kɛ binkannikɛlaw dogoyɔrɔ ye! »
18 Sɔnnikɛlakuntigiw ni sɛbɛnnikɛlaw ye o mɛn ani olu tun bɛ ka a fagacogo ɲini. U kɔni tun bɛ siran a ɲɛ, ka a masɔrɔ a ka kalan tun ye jamakulu bɛɛ kabakoya.
19 Tilebinda fɛ, a bɔra dugu kɔnɔ ka taa.
Torosun jalen kunkankɔrɔfɔ
20 O dugujɛ sɔgɔmada fɛ, u tɛmɛntɔ, u ye a ye ko torosun jalen don fo a giliw la.
21 Piyɛri hakili jiginna ko tɛmɛnnen na ani a ko Yezu ma: «Karamɔgɔ, a filɛ, i ye torosun min danga, o jara! »
22 Yezu ye a jaabi, ko: «Aw ka da Ala la.
23 Tiyɛn na, ne bɛ a fɔ aw ye, ko mɔgɔ o mɔgɔ mana a fɔ kulu nin ye, ko: “Wuli ka bɔ yan ni ka taa i fili kɔgɔji la”, ni o tigi ma sigasiga a dusukun na, nka ni a dalen bɛ a la ko a ka fɔlen na kɛ, o na kɛ a ye.
24 O de kosɔn ne bɛ a fɔ aw ye, ko: aw bɛ fɛn o fɛn deli Ala fɛ, aw ka da a la ko aw ye o sɔrɔ ka ban ani o na kɛ aw ye.
25 Ani fana, ka aw jɔlen to aladeli la, ni mɔgɔ dɔ juguya bɛ aw kɔnɔ, aw ka yafa o tigi ma walasa aw Fa min bɛ sankolow la, o fana ka aw ka filimakow yafa aw ma.
Yezu ka setigiya
27 U taara Zerusalɛmu kokura.
Ka Yezu to munu-munu na Alabatosoba kɔnɔ, sɔnnikɛlakuntigiw, sɛbɛnnikɛlaw ani mɔgɔkɔrɔw nana a yɔrɔ 28 ani ka a fɔ a ye, ko: «I bɛ nin kɛ ka da se jumɛn kan?
Wali jɔnni ye se di i ma ka nin kɛ ?»
29 Yezu ko u ma : « Ne bɛ aw ɲininka ko kelen pe la.
Aw ka ne jaabi ani ne bɛ ko ninnu kɛ ka da se min kan, ne na o fɔ aw ye.
30 Ne ko, Zan tun bɛ batɛmu min di, o tun bɛ bɔ san fɛ wa wali mɔgɔw de bolo ?
Aw ka ne jaabi. »
31 U tun bɛ ka ɲɔgɔn kumaɲɔgɔnya, ko : « Ni anw ko : “Ka bɔ san fɛ”, a na a fɔ : “Mun na aw ma da a la ?”
32 Nka anw na se ka a fɔ wa, ko : “Ka bɔ mɔgɔw bolo” ?»
U kɔni tun bɛ siran jamakulu ɲɛ, katugu mɔgɔw bɛɛ tun bɛ Zan jate kira tigitigi ye.
33 O kosɔn u ye Yezu jaabi, ko : « Anw tɛ a dɔn. »
O la, Yezu ko u ma : « Ayiwa sa, ne bɛ ko ninnu kɛ ka da se min kan, ne fana tɛna o fɔ aw ye. »
12
Ɛrɛzɛnsɛnɛna mɔgɔfagalaw
1 Yezu yɛ a daminɛ ka kuma u ye ntalenw la. A ko : « Cɛ dɔ ye ɛrɛzɛnforo turu ka o lamini ni sinsan ye, ka ɛrɛzɛn cɔnkɔndingɛ sen o kɔnɔ, ka gɛlɛ fana jɔ a kɔnɔ ani ka o sofuru sɛnɛkɛla dɔw ma. O kɔ a taara taamajan na.
2 A waati selen, a ye a ka maganna dɔ bila ka taa ɛrɛzɛnforo sɛnɛkɛla ninnu yɔrɔ walasa ka a niyɔrɔ sɔrɔ u bolo ɛrɛzɛnforo mɔw la.
3 Nka u ye maganna in minɛ ka a bugɔ ani ka a bololankolon gɛn ka taa.
4 A ye maganna wɛrɛ ci u ma kokura : u ye o ci a kunkolo la ni ka a neni kosɛbɛ.
5 A ye dɔwɛrɛ ci u ma : u ye o faga. O kɔ, maganna caman wɛrɛw : u ye dɔw bugɔ, ni ka dɔw faga.
6 A tɔ tun tora a denkɛ kelen pe kanunen ye. A ye o ci u ma a laban na. A ye a fɔ a yɛrɛ kɔnɔ, ko: “U na ne denkɛ kɔni bonya”.
7 Nka ɛrɛzɛnforo sɛnɛkɛla ninnu ko ɲɔgɔn ye: “Ciyɛn tabaga filɛ nin ye! Aw ka na anw ka a faga ani ciyɛn na kɛ anw ta ye.”
8 U ye a minɛ ka a faga ani ka a su fili ɛrɛzɛnforo kɔ fɛ.
9 Ɛrɛzɛnforo Matigi dun na mun kɛ?
A bɛna na ka ɛrɛzɛnforo sɛnɛkɛlaw faga, ani ka ɛrɛzɛnforo di mɔgɔ wɛrɛw ma.
10 Min sɛbɛnnen bɛ, aw ma o kalan wa, ko: Sojɔlaw banna kabakuru min na, o kɛra so seleke kabakuru ye. 11 Nin ye Matigi de ka wale ye: Dakabanakoba anw ɲɛkɔrɔ! »
12 U tun bɛ ka fɛɛrɛ ɲini ka a minɛ, nka u tun bɛ siran jamakulu ɲɛ.
U kɔni tun ye a faamu ko a ye ntalen nin fɔ u kun kan, ani u taara ka a to yen.
Nisɔngɔ saraliko
13 U ye Fariziyɛn dɔw ani Erɔdi ka mɔgɔ dɔw ci a ma walasa olu ka a minɛ jan na a yɛrɛ dalakuma fɛ.
14 Olu nana ka fɔ a ye, ko: «Karamɔgɔ, anw bɛ a dɔn ko i ye tiyɛnfɔla ye ani mɔgɔ si tɛ se ka i bɔ i cogo la; ka a masɔrɔ i tɛ mɔgɔw ɲɛda filɛ, nka i bɛ mɔgɔw kalan Alasira la tiyɛn kan.
A fɔ ka nisɔngɔ sara Sezari ye, o ka kan wa, o man kan de?
Anw ka kan ka a sara wa, wali anw man kan ka a sara de? »
15 Nka ale kɔni, ka a masɔrɔ a ye u dɔn filankafow ye, a ko u ma: «Mun na aw bɛ ne sɛgɛsɛgɛ?
Aw ka warijɛ gana dɔ jira ne na? »
16 U nana ni o kelen ye ani a ko u ma: «Nin ja min filɛ nin ye ani nin sɛbɛnni min filɛ nin ye, jɔnni ka taamasyɛn ye olu ye»?
U ye a jaabi, ko: «Sezari ta don. »
17 Yezu ko u ma: «Fɛn min ye Sezari ta ye, aw ka o lasegin Sezari ma; ani fɛn min ye Ala ta ye, aw ka o lasegin Ala ma. »
U kabakoyara a ko la kosɛbɛ.
Suw kununniko
18 Sadɔkisiw minnu tun bɛ a fɔ ko suw tɛna kunun, olu dɔw nana a yɔrɔ ka a ɲininka, ko: 19 «Karamɔgɔ, Moyizi ye a sɛbɛn anw ye, ko: “Ni mɔgɔ dɔ balimakɛ sara denntanya la ka a muso to a kɔ, o ka cɛsamuso in ta walasa ka kɔ di a balimakɛ ma.”
20 Cɛ wolonwula kɛra minnu tun ye balimaw ye.
Fɔlɔ ye muso furu, ani a sara ka a sɔrɔ a ma den sɔrɔ.
21 Filanan ye cɛsamuso ta ani o sara ka a sɔrɔ a ma den to. Sabanan fana ta kɛra o cogo la, 22 ani u cɛ wolonwula si kelen ma den to a kɔ.
U bɛɛ kɔ, muso in fana sara.
23 Suw kunundon, a na kɛ jɔnni kelen muso ye, ka a masɔrɔ u cɛ wolonwula bɛɛ kelen-kelen ye a ta a muso ye? »
24 Yezu ko u ma: «A fɔ aw ma tunun, aw tɛ sɛbɛnw dɔn, aw tɛ Ala ka sebagaya dɔn?
25 Ni i kununna ka bɔ suw cɛ la, cɛ tɛ furu kɛ ani i tɛ di muso ma. Nka i bɛ iko mɛlɛkɛw sankolow kɔnɔ.
26 Suw kununni kɔni kun kan, aw ma Moyizi ka Kitabu kalan wa, tunin tasumanama kibaro kɔnɔ, Ala ye a fɔ a ye, ko: “Ne kɔni, ne ye Abrahamu ka Ala de ye, ani Izaaki ka Ala, ani Zakɔbu ka Ala”.
27 A tɛ suw ka Ala ye, nka ɲɛnamaw ka Ala de don.
Aw tununen don kosɛbɛ! »
Ci bɛɛ la belebele
28 Sɛbɛnnikɛla dɔ la kelen tun ye u ka sɔsɔli kumaw mɛn ani ka a ye ko Yezu tun ye jaabili kɛ koɲuman, a ye a madon Yezu la ka a ɲininka, ko: «Ci bɛɛ la, jumɛn ye fɔlɔ ye? »
29 Yezu ye jaabili kɛ, ko: «Fɔlɔ ye: Isirayɛli, mɛnni kɛ; Matigi an ka Ala de kelen ye Matigi ye. 30 I na i Matigi Ala kanu i dusukun bɛɛ la, i ni bɛɛ la, i hakili bɛɛ la ani i barika bɛɛ la.
31 Filanan filɛ nin ye: I na i tɔɲɔgɔn kanu iko i yɛrɛ.
Ci si tɛ yen min ka bon ni ninnu ye. »
32 Sɛbɛnnikɛla ko: «Tiyɛn bɛ i fɛ, karamɔgɔ, ka a fɔ ko Matigi Ala ye kelen pe de ye, ani ko Ala wɛrɛ tɛ ale kɔ. 33 Ka a kanu i dusukun bɛɛ la, i ka hakilimaya bɛɛ la, i seko bɛɛ la; ani ka i tɔɲɔgɔn kanu iko i yɛrɛ: o ka fisa ni bagan kuturu jeniniw ani sɔnni tɔw bɛɛ ye. »
34 Yezu ye a ye ko a ye jaabili kɛ ni hakilitigiya ye, a ko a ma: «I yɔrɔ man jan Ala ka Masaya la.»
Mɔgɔ si ma a ja gɛlɛya ka a ɲininka tugun.
Krista, Dawidi den ani a Matigi
35 Yezu kɛlen ka kuma ta, a ko a ka kalankumaw la Alabatosoba kɔnɔ, ko : « Sɛbɛnnikɛlaw bɛ se ka a fɔ cogo di ko Krista ye Dawidi den ye ?
36 Hakili Senu se fɛ, Dawidi yɛrɛ ye a fɔ, ko : Matigi ye a fɔ ne Matigi ye, ko : I sigi ne kininbolo fɛ fo ne ka i juguw don i sen kɔrɔ !
37 Dawidi yɛrɛ bɛ a fɔ Krista ma ko Matigi. O dun bɛ se ka kɛ ale denkɛ ye cogo di ? »
Jamakuluba tun bɛ ka a lamɛn ni nisɔndiya ye.
Sɛbɛnnikɛlaw jalakili Yezu fɛ
38 A ka kalan na, Yezu ko : « Aw ka aw kɔlɔsi sɛbɛnnikɛlaw la. Ka dulɔkibajanw don ka u munu-munu, ani mɔgɔw ka u fo fɛrɛw la, o de ka di u ye. 39 Alabatosow kɔnɔ sigiyɔrɔ fɔlɔw ani mɔgɔba sigiyɔrɔw fanaliyɔrɔw la, u bɛ olu de nɔ fɛ. 40 U bɛ cɛsamusow bolofɛnw dun ani u bɛ mɛn aladeli la.
Kiri gɛlɛn na bin u kan. »
Cɛsamuso ka saraka bɔli
41 Yezu sigilen Alabatosoba wagande kuntilenna na, a tun bɛ ka a ɲɛmada jamakulu waribilacogo fɛ wagande kɔnɔ. Nafolotigi caman tun bɛ wari caman bila wagande kɔnɔ.
42 Cɛsamuso dɔ, min tun ye faantan ye, o nana ka warimisɛn fila bila a kɔnɔ.
43 Yezu ye a ka kalandenw wele ka a fɔ u ye, ko : « Tiyɛn na, ne bɛ a fɔ aw ye, nin cɛsamuso min ye faantan ye, o ye wari bila wagande kɔnɔ wari min ka ca ka tɛmɛn mɔgɔ tɔw ta kan.
44 Olu kɔni bɛɛ ye dɔɔnin bɔ u ka nafolow la ni ka o di. Nka ale, a ni a ka faantanya, a ye a bolota bɛɛ di, a ye a balowari bɛɛ de di. »
13
1 A bɔtɔ Alabatosoba kɔnɔ, a ka kalandenw dɔ la kelen ko a ma : «Karamɔgɔ, a filɛ, nin ye kabaw ye dɛ!
nin ye sow ye dɛ!»
2 Yezu ko a ma : «I ɲɛ tɛ nin soba ninnu la?
U kabakuruw si tɛna to ɲɔgɔn kan, u bɛɛ na tiyɛn.»
3 Ka a sigilen to Oliwujiritu kulu san fɛ Alabatosoba kuntilenna na, Piyɛri, Zaki ni Zan ani Andere ye a ɲininka kɛrɛ fɛ, ko : 4 «A fɔ anw ye o kow bɛna kɛ tuma jumɛn ani taamasyɛn min na a jira ko o bɛɛ na dagun?»
Tɔɔrɔw daminɛ
5 O tuma na Yezu ye a daminɛ ka a fɔ u ye, ko : «Aw ka aw yɛrɛ kɔlɔsi walasa mɔgɔ si kana aw lafili.
6 Caman bɛna na ne Tɔgɔ la ka a fɔ : “Ne de don”. Ani u na mɔgɔ caman lafili.
7 Ni aw ye kɛlɛw komɛn ani kɛlɛw kibaro, aw ja kana wuli : waajibi ye o kow kɛli ye, nka o tɛ kow laban ye fɔlɔ.
8 Siyaw na wuli ɲɔgɔn kama, masayaw na wuli ɲɔgɔn kama.
Dugukoloyɛrɛyɛrɛ na kɛ yɔrɔ dɔw la, kɔngɔw na kɛ.
O na kɛ tindimi daminɛ ye.
9 Aw ka aw janto aw yɛrɛ la!
Aw na don Kiribulonbamɔgɔw bolo, ani aw na bugɔ alabatosow kɔnɔ. Aw na lajɔ fana jamanatigiw ni masakɛw ɲɛ kɔrɔ ne kosɔn, walasa ka kɛ seereya ye olu bolo.
10 Katugu kisili Kibaroduman kɔni ka kan ka lakali fɔlɔ diyɛn siyaw bɛɛ ye.
11 Ni taa kɛra ni aw ye ka aw don bolo la, aw kana jɔrɔ ko aw bɛna mun fɔ, nka o waati kelen na, min mana don aw da, aw ka o fɔ. Ka a masɔrɔ aw tɛ kuma tigi ye, nka Hakili Senu.
12 Balimakɛ na a balimakɛ bila saya la; ani fa, a den. Denw na wuli u banginbagaw kama ni ka olu faga.
13 Ani bɛɛ na ban aw la ne Tɔgɔ kosɔn. Nka mɔgɔ min mana nin kow bɛɛ kun fo ka se u dan na, o tigi na kisi.»
Daga sigili Zerusalɛmu da la
14 «Ni aw ye fɛnkolonjuguba turulen ye yɔrɔ la, min tɛ a turuyɔrɔ ye (kalanbaga ka faamuyali kɛ), o tuma mɔgɔ minnu bɛ Zide jamana na, olu ka boli ka yɛlɛn kuluw san fɛ. 15 Mɔgɔ min bɛ bili san fɛ, o kana jigin ka don a ka so kɔnɔ ko a bɛ a ka fɛnw ta; 16 ani min bɛ foro la, o kana segin a kɔ a ka dulɔkiba tali kama.
17 O donw la, muso minnu kɔnɔma na sɔrɔ ani den bɛ minnu sin na, bɔnɛ bɛ olu ye!
18 Aw ka Ala deli walasa o kana kɛ fonɛnɛ tuma.
19 O donw kɔni la, masiba na kɛ min ɲɔgɔn ma kɛ kabini Ala ye dali kɛ fo ka se o donw ma, ani min ɲɔgɔn fana tɛna kɛ tugun.
20 Ni Matigi tun ma dɔ bɔ o donw la, dafɛn si tun tɛna kisi; nka a ka mɔgɔ ɲɛnatɔmɔnenw kosɔn, a ye dɔ bɔ don ninnu la.
21 O la sa ni mɔgɔ dɔ ko aw ma : “A filɛ, Krista bɛ yan! A filɛ, a bɛ yen!”, aw kana da o tigi la.
22 Krista ladegew ani kira ladegew kɔni na wuli ka taamasyɛnw ni kobaw kɛ walasa ka mɔgɔ latɔmɔlenw lafili.
23 Aw dun, aw ka aw kɔlɔsi : “Ne filɛ ka ko bɛɛ suda aw la!”»
Mɔgɔ Denkɛ dawulama nali
24 «Nka o donw la, masiba tɛmɛnnen kɔ, tile na dibi, kalo tɛna yeelen bɔ. 25 Dolow na bin ka bɔ sankolo la ani sanfɛfɛnw fangama bɛɛ na yuguyugu.
26 O tuma na, mɔgɔw na Mɔgɔ Denkɛ natɔ ye kabasenw kan, a ni setigiyaba, a ni nɔɔrɔba.
27 A na a ka mɛlɛkɛw ci ka diyɛn tɔnkɔn naani mɔgɔ latɔmɔlenw dalajɛ, ka a daminɛ dugukolo dan na fo ka se sankolo dan na.»
Torosun ntalen
28 «Kɔrɔ min bɛ torosun ntalen na, aw ka o kalan.
A bolow mana a daminɛ ka nugu ani ka furaw bɔ waati min na dɔrɔn, aw bɛ a dɔn ko samiya surunyana.
29 O cogo kelen na, aw mana kow ninnu kɛtɔ ye, aw ka a dɔn ko Mɔgɔ Denkɛ nali ka surun, ko a bɛ soda yɛrɛ la.
30 Tiyɛn na ne bɛ a fɔ aw ye, ko bi tile mɔgɔ ninnu tɛna tɛmɛn ka ban fewu fo ko ninnu bɛɛ ka kɛ.
31 Sankolo ni dugukolo na tɛmɛn ka ban, nka ne ka kumaw tɛna tɛmɛn abada.
32 Fɛn min ye a don ni a waati ta fan ye, mɔgɔ si tɛ olu dɔn, hali mɛlɛkɛw minnu bɛ sankolo kɔnɔ, hali Den yɛrɛ. Fa kelen pe de bɛ olu dɔn.»
Matigi makɔnɔcogo
33 «Aw ka aw kɔlɔsi! Aw ka to aw ɲɛ na, katugu aw tɛ waati setuma dɔn.
34 A bɛna kɛ iko nin taamajankɛla in ta. A bɔtɔ a ka so, a ye se bɛɛ di a ka magannaw ma ka u kelen-kelen ka baara dantigɛ a ye; ani ka ci bila dakɔlɔsila kan ko o ka to a ɲɛ na.
35 O la sa, aw ka to aw ɲɛ na, katugu so Matigi bɛna na tuma min aw tɛ o dɔn, wula fɛ wa wali dugutila fɛ, dononkasi la wa wali sɔgɔmada fɛ. 36 A kana na bala aw la ka aw sɔrɔ sunɔgɔ la.
37 Ne ye nin min fɔ aw ye, ne bɛ o fɔ bɛɛ ye: Aw ka to aw ɲɛ na!»
14
Yezu saya ni a kununni
Janfa sirili Yezu kama
1 Tile fila tun bɛ u ni Paki ni buuru kumuntan seli cɛ. Sɔnnikɛla kuntigiw ani sɛbɛnnikɛlaw tun bɛ ka fɛɛrɛ ɲini ka Yezu minɛ kegunya la walasa ka a faga.
2 U kɔni tun bɛ ka a fɔ, ko : « A kana kɛ seli tuma, walasa jama kana muruti. »
Tulu munni Betani
3 Yezu tun bɛ Betani dugu kɔnɔ kunatɔ Simɔn ka so. Ka a to dumuni na, muso dɔ donna ni daganin jɛman dɔ ye min tun ɲɛ bɛ iko farakolo ani tulu sumadumanba sɔngɔgɛlɛn tun bɛ min kɔnɔ.
A ye o daganin ci ka tulu sumadumanba bɔn Yezu kunkolo kan.
4 O kɛlen, mɔgɔ dɔw furukulen tun bɛ ka a fɔ ɲɔgɔn ye, ko : « Sumadiyalan nin tiyɛnkun ye mun ye ?
5 A feerewari tun bɛ se ka tɛmɛn warijɛkisɛ kɛmɛ saba kan ani a sɔngɔ tun na di faantanw ma. »
O la u tun bɛ ka muso in kɔrɔfɔ.
6 Nka Yezu ko u ma: «Aw ka a to yen! Mun na aw bɛ a dusu kasi?
A ye koɲuman de kɛ ne ye.
7 Faantanw na sɔrɔ aw cɛ la tuma bɛɛ, ani a ka di aw ye tuma min aw na se ka u dɛmɛ. Nka ne, ne tɛna kɛ aw fɛ tuma bɛɛ.
8 Muso in tun bɛ se ka min kɛ, a ye o kɛ. Kabini sisan, a ye ne fari mu ni sumadiyalan ye ne su donni kama.
9 Tiyɛn na, ne bɛ a fɔ aw ye, Kibaroduman welewele mana da diyɛn yɔrɔ o yɔrɔ, muso in bɔtɔ filɛ ka min kɛ, o na lakali ka mɔgɔw hakili lajigin a la. »
Zida ka janfa
10 Zida Isikariyɔti, min tun ye tan ni fila dɔ la kelen ye, o taara sɔnnikɛla kuntigiw sɛgɛrɛ walasa ka Yezu don u bolo.
11 Kibaro in mɛnnen u fɛ, u ye u nisɔndiya ani u ye wari dɔ layidu ta a ye.
Ka a ta o don ma, Zida tun bɛ ka waati ɲuman dɔ ɲini a na Yezu don bolo la min na.
Paki seli dumuni labɛnni
12 Buuru kumuntan seli don fɔlɔ, Paki seli sagaden kantigɛdon, Yezu ka kalandenw ko a ma : « I bɛ a fɛ anw ka taa a fɛnw labɛn yɔrɔ jumɛn walasa i ka Paki seli dumuni kɛ?»
13 A ye kalanden fila ci, ko : «Aw ka taa dugu kɔnɔ. Yen, aw ni cɛ dɔ na bɛn jidaga bɛ min kun.
Aw ka tugu o kɔ. 14 A mana don so min kɔnɔ, aw ka a fɔ o sotigi ye, ko : “Karamɔgɔ ko : Ne ka bon bɛ min ne bɛna Paki seli sagaden dun yɔrɔ min, ne ni ne ka kalandenw” ?
15 A na bon belebele dɔ jira aw la sankanso la min masirilen don ani fɛn bɛɛ bɛ min kɔnɔ. Aw ka labɛnw kɛ anw ye yen. »
16 Kalandenw wulila ka taa dugu kɔnɔ. Yezu tun ye a fɔ u ye cogo min, u ye kow bɛɛ sɔrɔ ten ani u ye Paki seli labɛn.
Zida ka janfa sudali
17 Tilebinda fɛ, Yezu nana ani Tan ni fila.
18 Ka u sigilen to dumuni na, Yezu ko u ma : « Tiyɛn na, ne bɛ a fɔ aw ye, aw dɔ la kelen min bɛ dumuni na ne fɛ, o bɛna ne don bolo la.»
19 U bɛɛ ye a daminɛ ka ɲɛnasisi ani ka a fɔ a ye kelen-kelen, ko : «Tari ne tɛ de?»
20 A ko u ma : «Tan ni fila dɔ la kelen don min bɛ ka a bolo don minɛn kɔnɔ ne fɛ.
21 Katugu Mɔgɔ Denkɛ bɛna taa iko a sɛbɛnna cogo min a ko la ; nka mɔgɔ min bɛ a don bolo la, bɔnɛ bɛ o ye.
O tigi banginbali tun ka to, o de tun na fisaya a ma. »
Ekarisi sakaraman sigili
22 Ka u to dumuni na, Yezu ye buuru ta ka dubaw kɛ o kan ani ka o di u ma, ko : « Aw ka a ta, nin ye ne fari ye. »
23 O kɔ, a ye minnifilen ta ka dubaw kɛ o fana kan, ka o di u ma. Ani bɛɛ ye dɔ min a la.
24 A ko u ma : « Nin ye ne joli ye, joli min bɛ Jɛ siri, joli min bɔnna jama dandɔnbali kosɔn.
25 Tiyɛn na, ne bɛ a fɔ aw ye, ne tɛna ɛrɛzɛnden ji min tugun fo don ka se ne na a min kokura don min na Ala ka Masaya mara la.
Piyɛri ka dalacɛli sudali
26 Barikadali dɔnkili bannen kɔ, u bɔra ka oliwujiritu kulu sira minɛ.
27 Yezu ko u ma, ko : « Aw bɛɛ bɛna kunnatiyɛn, katugu a sɛbɛnnen bɛ, ko : Ne na sagagɛnna bugɔ ani sagaw na jɛnsɛn.
28 Nka, ne kununnen kɔ ka bɔ suw cɛ la, ne na taa aw ɲɛ Galile jamana na. »
29 O la, Piyɛri ko : «Hali ni a kɛra ko bɛɛ kunnatiyɛnna, ne kɔni, ne tɛna kunnatiyɛn.»
30 Yezu ko a ma : «Tiyɛn na, ne bɛ a fɔ i ye : Bi su in yɛrɛ la, sani donon ka kasi senɲɛ fila, e na i dalacɛ ne na senɲɛ saba.»
31 Nka Piyɛri ye a sinsin a ka kuma kan ka taa a fɛ, ko : «Hali ni ne ka kan ka sa i fɛ, ne tɛna n dalacɛ i la fewu.»
Kalandenw tɔw bɛɛ fana ye o kuma kelen fɔ.
Zɛtisemani foro kɔnɔ
32 U sera yɔrɔ dɔ la min tɔgɔ ye ko Zɛtisemani. Yezu ko a ka kalandenw ma: «Aw ka to yan, ne bɛna Ala deli. »
33 O kɔ, a ye Piyɛri ni Zaki ani Zan ta a fɛ. A ye a daminɛ ka jasiran ni kɔnɔgan dɔn.
34 A ko u ma : « Ne dusu kasilen bɛ fo ne bɛ ɲini ka sa. Aw ka to aw ɲɛ na yan.»
35 A ye a mabɔ u la dɔɔnin ka a da dugu ma ka Ala deli walasa ni a bɛ se ka kɛ waati nin ka tɛmɛn a kan.
36 A tun bɛ a fɔ, ko : « Abba ! Baba !
ko bɛɛ se bɛ e ye. Minnifilen nin mabɔ ne na ! ne sago kana kɛ nka e sago!»
37 O kɔ, a nana kalandenw yɔrɔ ka u sunɔgɔlen sɔrɔ. A ko Piyɛri ma: «Simɔn, e bɛ sunɔgɔ!
I ma se ka to i ɲɛ na hali waati kelen?
38 Aw ka to aw ɲɛ na ka Ala deli walasa aw kana don kɔnɔsuli la. Hakili ka kisɛ, nka fanga tɛ farikolo la. »
39 A ye a mabɔ kokura ka taa segin delilikuma kelen kan.
40 A nana kokura ka a ka kalandenw sɔrɔ sunɔgɔ la ka a masɔrɔ u ɲɛwolow tun girinyana. Ani jaabicogo si tun tɛ u bolo tugun.
41 A nalen senɲɛ sabanan na u yɔrɔ, a ko u ma: «Sisan kɔni, aw bɛ se ka sunɔgɔ ani ka aw lafiya ...
dɔ kɛra!
waati sera: A filɛ, Mɔgɔ Denkɛ bɛna don hakɛkɛlaw bolo!
42 Aw ka wuli!
Anw ka taa!
A filɛ, Mɔgɔ min bɛna ne don bolo la, o surunyana an na. »
Yezu minɛni a juguw fɛ
43 O yɔrɔnin kelen ka Yezu to kuma na, Zida min tun ye tan ni fila dɔ la kelen ye, o sinna ka se. O nɔ fɛ, npantigiw ani beretigiw jamakuluba, sɔnnikɛla kuntigiw ani sɛbɛnnikɛlaw ni mɔgɔkɔrɔw tun ye minnu ci.
44 O ye a sɔrɔ mɔgɔ min bɛna a don bolo la, o ye bɛnkan don a ni u cɛ, ko: «Ne na mɔgɔ min da susu, o de don. Aw ka o minɛ ka taa ni o ye ka a kɔlɔsi kosɛbɛ. »
45 Zida sera yɔrɔ min na, a ye a magɛrɛ Yezu la, ko : «Karamɔgɔ!», ani a ye Yezu da susu.
46 U ye u tɛgɛ da Yezu kan ka a minɛ.
47 Mɔgɔw minnu tun bɛ yen, olu dɔ la kelen ye a ka npan foosi ka bɔ a tan na ka sɔnnikɛlaw kuntigiba ka maganna bugɔ ani ka o tulo caron.
48 O la, Yezu ye kuma ta ka a fɔ u ye, ko: «Aw bɔra ni berew ni npanw ye ne minɛni kama i na a fɔ ni ne ye binkannikɛla ye?
49 Don o don, ne tun bɛ aw cɛ la mɔgɔw kalanni la Alabatosoba kɔnɔ, ani aw ma ne minɛ, nka nin kɛra walasa sɛbɛnw senu ka dagun. »
50 O la u bɛɛ ye a to yen ka boli ka taa.
51 O ye a sɔrɔ kamalennin dɔ tugulen tun bɛ Yezu la, birifini dama melekelen tun bɛ min na; u ye o minɛ. 52 Nka o ye birifini to yen ka boli a lankolon.
Yezu lajɔli sɔnnikɛlaw kuntigiba ɲɛkɔrɔ
53 U taara ni Yezu ye sɔnnikɛlaw kuntigiba ka so ani sɔnnikɛla kuntigiw ni mɔgɔkɔrɔw ni sɛbɛnnikɛlaw ye ɲɔgɔn dalajɛ.
54 Piyɛri tun ye Yezu nɔminɛ ka a to yɔrɔjan fo ka se sɔnnikɛlaw kuntigiba ka masaso kɔnɔ. A sigilen tun bɛ magannaw cɛ la ka a laja tasuma kɔrɔ.
55 Sɔnnikɛla kuntigiw ani Kiribulonbamɔgɔw ka jɛkuluba, olu tun bɛ ka seereya ɲini Yezu kama walasa ka a bila saya la nka u ma mɔgɔ si sɔrɔ.
56 Mɔgɔ caman kɔni tun ye seereya kɛ nkalon kan Yezu kama, nka o seereyaw tun bɛ ka fɔ ɲɔgɔn kɔ.
57 Dɔw wulila ka seerejuguya nin kɛ a kama, ko: 58 «Anw ye a mɛn a da la, ko: Nin Yɔrɔ senu min ye mɔgɔ bolonɔ ye, ne na o ci ka dɔwɛrɛ jɔ tile saba kɔnɔ min tɛna kɛ mɔgɔ bolonɔ ye. »
59 Hali o seereya yɛrɛ kan, bɛn tun tɛ u ni ɲɔgɔn cɛ.
60 O tuma na, sɔnnikɛlaw kuntigiba wulila ka a jɔ jama cɛ ma ka Yezu ɲininka, ko: «Mɔgɔ ninnu bɛ ka seerejuguya min kɛ i kun kan, i tɛ jaabili kɛ o la wa? »
61 Nka Yezu dadennen tora; a ma jaabili kɛ.
Sɔnnikɛlaw kuntigiba ye a ɲininka kokura: «E ye Krista ye wa, Ala Taana Den? »
62 Yezu ko: «Ne ye o ye, ani aw na Mɔgɔ Denkɛ sigilen ye Ala Kobɛɛsebaga kininbolo fɛ, ani a natɔ kabasenw cɛ la. »
63 O la, sɔnnikɛlaw kuntigiba ye a yɛrɛ kannadulɔkiw fara, ka a fɔ: «Anw mago bɛ seerew la bilen wa?
64 Aw ye Ala tɔgɔ tiyɛnnikuma mɛn. Aw miiri ye jumɛn ye? »
Bɛɛ ye a fɔ ko a ka kan ni saya ye. »
65 Dɔw ye a daminɛ ka daji tu a kan, ka fini biri a ɲɛda la ka a bugɔ ka a fɔ a ye, ko: «Kiraya kɛ! »
Ka fara o kan, magannaw ye a kunbɛn ni tɛgɛ cili ye a tulo kɔrɔ.
Piyɛri dalacɛli Yezu la
66 Ka Piyɛri to dugu ma dukɛnɛ la, sɔnnikɛlaw kuntigiba ka magannamuso dɔ nana.
67 O ye Piyɛri sigilen ye, a bɛ ka a laja tasuma na. O ye a sɛbɛkɔrɔ filɛ ni ka a fɔ, ko: «E fana, e tun bɛ Yezu Nazarɛtika fɛ. »
68 Piyɛri ye a dalacɛ ka a fɔ : «Ne tɛ a dɔn. I bɛ a fɛ ka min fɔ, ne ma o faamu. »
O la, a wulila ka bɔ ani ka don bulon kɔnɔ [ ani donon kasira.] 69 Magannamuso ye a ye minkɛ, o ye a fɔ mɔgɔw ye minnu tun bɛ yen : «U dɔ la kelen filɛ nin ye!»
70 Piyɛri ye a dalacɛ kokura.
Waati dɔɔnin o kɔ, mɔgɔ minnu tun bɛ yen, olu ye u kan to a ma, ko : « Tiyɛn na e ye u dɔ ye! E kɔni ye Galileka ye. »
71 O tuma na, a ye a daminɛ ka a yɛrɛ nimadanga ka a kali, ko : «Aw bɛ ka kuma cɛ min ko la, ne tɛ o dɔn.»
72 O yɔrɔnin kelen, donon kasiko filanan kɛra, ani Piyɛri hakili jiginna Yezu ka kuma na, ko : «Sani donon ka kasi senɲɛ fila, e na i dalacɛ ne na senɲɛ saba», ani a kasibagatɔ girinna ka bɔ.
15
Yezu lajɔli Pilati ɲɛkɔrɔ
1 O yɔrɔnin kelen, sɔgɔmada joona fɛ, sɔnnikɛla kuntigiw ye mɔgɔkɔrɔw ni sɛbɛnnikɛlaw ni Kiribulonbamɔgɔw wele kuma na. U ye Yezu siri ni jɔlɔkɔ ye ka taa a don Pilati bolo.
2 O ye a ɲininka, ko: «E de ye Zifuw ka masakɛ ye wa? »
Yezu ye a jaabi, ko : «E de ko ten.»
3 Sɔnnikɛla kuntigiw ye a jalakikumaw caya.
4 Pilati ye a ɲininka kokura, ko: «I tɛ foyi fɔ wa?
E dun ɲɛ bɛ a la u bɛ ka i jalaki cogo min tan. »
5 Nka Yezu ma jaabi si di fo ka Pilati kabakoya.
6 Seli o seli, u tun mana kasolamɔgɔ min bilali ɲini a fɛ, Pilati tun bɛ o bila.
7 O ye a sɔrɔ cɛ dɔ tun bɛ kaso la min tɔgɔ ye ko Barabasi. O ni mɔgɔ murutilenw tun minɛna ɲɔgɔn fɛ ka o sabu kɛ mɔgɔfaga ye min kɛra wɔyɔ dɔ sen fɛ.
8 Jamakulu yɛlɛnna ka taa a ɲini Pilati fɛ ko a ka hinɛwale kɛ min tun ye a delimako ye.
9 Nka Pilati ye u jaabi, ko: «Aw bɛ a fɛ ne ka Zifuw ka masakɛ bila aw ye wa? »
10 A tun ye a dɔn ka a jɛya ko ɲɛngoya de fɛ, sɔnnikɛla kuntigiw tun ye Yezu don bolo la.
11 Nka olu ye jamakulu kɔnɔnasu ko ka Barabasi bilali de ɲini.
12 Pilati ye kuma ta kokura minkɛ, a ko: «Aw bɛ min wele ko Zifuw ka masakɛ, ne dun na mun kɛ o la? »
13 Nka u kulola kokura : «A gengen jiri la!»
14 Pilati ye u ɲininka, ko : «A dun ye kojugu jumɛn kɛ?»
Nka u tun bɛ kulo ka taa a fɛ, ko: «A gengen jiri la! »
15 Pilati ye Barabasi bila walasa ka jamakulu sago kɛ, ani a ye mɔgɔw ci ka Yezu gosi ni gɛɲɛ ye. O kɔ, a ye Yezu don u bolo walasa a ka gengen jiri la.
Masafugulan ŋɔnilama
16 Kɛlɛdenw taara ni a ye masaso dukɛnɛ la ani u ye kɛlɛdenkuluw bɛɛ wele.
17 U ye dulɔkiba bilenman dɔ don a kan na. U ye ŋɔnibolo meleke ka kɛ masafugulan ye ka o coron a kun na.
18 O la, u ye a foli daminɛ, ko : « Zifuw ka masakɛ, an bɛ i fo!»
19 U ye a bugɔ ni bɔkala ye a kunkolo la; u ye u daji tu a kan; ani u ye u ɲɔngiri ka u biri a ɲɛ kɔrɔ.
20 U ye u ɲagari bɔ a la kosɛbɛ minkɛ, u ye dulɔkiba bilenman bɔ a kan na ka a yɛrɛ ka finiw don a la.
Gɔligota kulu sira kan
U bɔra ni a ye kɛnɛ ma walasa ka taa a gengen jiri la.
21 Sirɛnika Simɔn, Alɛsandiri ni Erefusi fa, o bɔtɔ tun don foro la. U ye o tɛmɛntɔ diyakoya ka kuruwa ta.
22 U taara ni Yezu ye yɔrɔ dɔ la min bɛ wele ko Gɔligota, o kɔrɔ ye ko Kunkolokolo.
Yezu gengenni kuruwajiri kan
23 U ye ɛrɛzɛndɔlɔ ni sumadiyalan kolonsonnen di a ma nka Yezu ma fɛn min o la.
24 U ye Yezu gengen jiri kan. O kɔ, u ye a ka finiw tila-tila. U ye kala da olu kan walasa ka u kelen-kelen niyɔrɔ dɔn.
25 U ye a gengen waati min na, o tun ye tile waati kɔnɔntɔnnan de ye.
26 A bilara saya la kun min na, sɛbɛn min dilanna ka o kun jira, o sɛbɛn kɔnɔkumaw tun ye ninnu ye : « Zifuw ka masakɛ. »
27 U tun ye Yezu ni binkannikɛla fila gengen ɲɔgɔn fɛ : Kelen a kinin fɛ, kelen a numa fɛ. [28 O cogo la, Sɛbɛn min bɛ a fɔ, ko : « A jatera kojugukɛlaw dɔ ye », o dagura.]
Yezu nenini
29 Tɛmɛnbagaw tun bɛ ka a neni ka u kun firifiri, ko : « Ayiwa sa !
E min bɛ Yɔrɔ senu ci ni ka a jɔ kokura tile saba kɔnɔ, 30 i yɛrɛ kisi ka jigin ka bɔ kuruwa kan !»
31 O cogo kelen na, sɔnnikɛla kuntigiw ani sɛbɛnnikɛlaw tun bɛ yɛlɛkolon bɔ u ni ɲɔgɔn cɛ ka a fɔ, ko : « A ye tɔw kisi, ani a tɛ se ka a yɛrɛ kisi!
32 Krista, Isirayɛli Masakɛ, o ka jigin sisan ka bɔ kuruwa kan !
O tuma na, anw na kow ye ani anw na dannaya kɛ. » Hali a ni minnu tun gengenna ɲɔgɔn fɛ, olu tun bɛ ka a neni.
Yezu saya
33 Tilesekuncɛ waati sera minkɛ, dibiba donna dugukolo yɔrɔ bɛɛ la fo ka taa se wula waati sabanan ma.
34 Waati sabanan na, Yezu ye kulokanba bɔ, ko : « Eloyi, Eloyi, lama sabakitani? » O kɔrɔ ye, ko : « Ne ka Ala, ne ka Ala, mun na i ye i ban ne na?»
35 Mɔgɔ minnu tun bɛ o yɔrɔ la, olu ye a kan mɛn minkɛ, olu dɔw ko : «A filɛ ka kira Eli wele!»
36 U dɔ la kelen bolila ka fu dɔ ta ka o su ɛrɛzɛnji kumunen na ka o di a ma walasa a ka o min, ani ka a fɔ : «Aw ka aw muɲu!
Anw na a ye ni Eli bɛna na ka a lajigin ka bɔ yan !»
37 Nka Yezu ye kulokanba bɔ ka sa.
38 Finimuguba min tun dulonnen bɛ Alabatosoba kɔnɔ, o cɛcira fila ye ka bɔ san fɛ ka se fo dugu ma.
39 Kɛlɛdenkuntigi min tun bɛ yen, Yezu ɲɛ kɔrɔ, o ye a sacogo ye minkɛ, o kulola, ko : « Tiyɛn na, cɛ in ye Ala den ye!»
Yezu nɔfɛmuso Gɔligota kulu la
40 Muso dɔw fana tun jɔlen bɛ yɔrɔjan fɛ ka u ɲɛmada kow fɛ. Magidala Mari, Zaki dɔgɔmannin ni Zoze ba Mari ani Salome tun bɛ u cɛ la, 41 olu minnu tun tugura Yezu la ani ka u magan a ye kabini Galile jamana.
Muso caman wɛrɛw tun bɛ yen minnu ni Yezu tun yɛlɛnna ɲɔgɔn fɛ Zerusalɛmu.
Yezu su donni
42 Tilebinda tun sera ka ban ani o don tun ye lafiyɛndon labɛnni don ye, seli latigɛfɛnw bɛɛ tun ka kan ka labɛn don min, 43 Arimatika Zozɛfu ye a sen don koɲɛw la. Kiribulonba mɔgɔba dɔ tun don. A sigilen tun bɛ ka Ala ka Masaya nali makɔnɔ. A ye a jagɛlɛya ka se Pilati ma ka Yezu su ɲini.
44 Pilati kabakoyara ka o sabu kɛ ko Yezu sara ka ban ani a ye kɛlɛdenkuntigi wele walasa ka a dɔn ni o ye a sɔrɔ Yezu satuma mɛnna.
45 Kɛlɛdenkuntigi ye a ta fɔ minkɛ, Pilati ye a to Zozɛfu ka Yezu su ta.
46 Zozɛfu ye kasanke san ka Yezu lajigin ka bɔ kuruwa la, ka a su meleke kasanke la ani ka a don kaburu kɔnɔ min tun senna fara la. O kɔ, a ye kabakuru dɔ kolonkolon ka o bila kaburu da la.
47 Su donna yɔrɔ min, Magidala Mari, ani Zoze ba Mari, olu tun bɛ ka u ɲɛmada o fɛ.
16
Kaburu lankolon
1 Lafiyɛndon banna minkɛ, Magidala Mari, Zaki ba Mari ani Salome, olu ye sumadiyalan san walasa ka taa Yezu su mun ni o ye.
2 Dɔgɔkun don fɔlɔ sɔgɔma, u taara joona kaburu la, tile bɔtuma.
3 U tun bɛ ka a fɔ ɲɔgɔn ye, ko : « Jɔnni na kabakuru kolonkolon anw ye ka a bɔ kaburu da la?»
4 U ye u ɲɛw kɔrɔta minkɛ, u ɲɛw dara kabakuru kan a kolonkolonnen ka bɔ a nɔ na. Kabakuru in dun tun ka bon kosɛbɛ.
5 U donna kaburu kɔnɔ, ani u ye kamalennin dɔ sigilen ye kininyanfan fɛ. Dulɔki jɛman tun bɛ a kan na. U ja wulila.
6 Nka kamalennin ko u ma : « Aw kana siran!
Aw bɛ Nazarɛti Yezu de ɲini min gengenna jiri la. A kununna ka bɔ suw cɛ la. A tɛ yan.
A su tun bilara yɔrɔ min, o filɛ nin ye.
7 Sisan sa, aw ka taa a fɔ a ka kalandenw ye, ani Piyɛri ye ko a bɛ u ɲɛ Galile. Aw na a ye yen iko a yɛrɛ ye a fɔ cogo min. »
8 U bolila ka bɔ kaburu kɔnɔ, u yɛrɛyɛrɛbagatɔ ani u fyefyelen.
U ma foyi fɔ mɔgɔ si ye, katugu u tun sirannen don.
Yezu kununnen bɛ a yɛrɛ jira
9 Yezu kununna ka bɔ suw cɛ la dɔgɔkun don fɔlɔ sɔgɔmada joona fɛ. A ye a yɛrɛ jira Magidala Mari fɔlɔ la, a tun ye jinɛ wolonwula gɛn ka bɔ min na.
10 A taara o kibaro lakali Yezu jɛɲɔgɔnw ye minnu tun bɛ sukasi la.
11 U ye a mɛn minkɛ ko Yezu bɛ balo la, ani ko muso in ye a ye a ɲɛ la, u ma da o la fewu.
12 O kɔ, Yezu ye a yɛrɛ jira ni farikura ye u jɛɲɔgɔn fila la minnu tun bɛ ka taa buguda dɔ la.
13 Olu kɔseginna ka na o kibaro fɔ tɔw ye, nka u ma da olu fana la.
14 A laban na, a ye a yɛrɛ jira Tan ni kelenw la ka olu to dumuni kunna. A ye u kɔrɔfɔ u ka dannabaliya ni u ka dusukungɛlɛya ko la, ka a masɔrɔ minnu tun ɲɛ dara a kununnen kan, u tun ma da olu la.
15 O kɔ a ko u ye : « Aw ka taa diyɛn fan bɛɛ fɛ ka Kibaroduman welewele da dafɛn bɛɛ ye.
16 Mɔgɔ min mana dannaya kɛ ani ka batɛmu sɔrɔ, o tigi na kisi ; ni mɔgɔ min ma sɔn ka dannaya kɛ, kiri na bin o tigi kan.
17 Dannatigiw na dɔn ni taamasyɛn ninnu ye : Ne tɔgɔ la u na jinɛw gɛn, u na kankuraw fɔ, 18 u na saw minɛ ani ni u ye donnkɔnɔ min, o tɛna foyi kɛ u la ; u na u bolo da banabagatɔw kan ani olu na kɛnɛya.»
19 O kuma fɔlen kɔ, Matigi Yezu layɛlɛnna san fɛ ani a ye a sigi Ala kinin fɛ.
20 Olu kɔni bɔra ka taa Kibaroduman welewele da yɔrɔ bɛɛ la. Matigi tun bɛ u dɛmɛ ka Kuma sɛmɛntiya ni taamasyɛnw ye minnu tun bɛ da kuma kan.
Foroba minɛn minnu bɛ se ka labɛn, an kana olu lafili.
Tuma dɔw la, an bɛ minɛn dɔw lafililen ye, minnu bɛ se ka labɛn.
O tɛ ko ɲuman ye bawo a bɛ dɔ bɔ sɔrɔ la.
Ka minɛn labɛn, janko jamana foroba fɛn, o ye jamanaden ɲumanya ye, o de ye ka jamana dɛmɛ musakako la. Wari min bɛ don minɛn kura sanni da fɛ, o bɛ se ka mago wɛrɛ ɲɛ.
Nin ja in na, an bɛ lakɔliden banw de ye, lala, minnu jiri bɛna u ka don laban kɛ baramaw jukɔrɔ ga kɔnɔ, ka sɔrɔ u bɛ se ka labɛn.
Ni ban nɛgɛ ma kari, a jiri ma kari, o man kan ka tiɲɛ fɔ ka se filili ma nin cogo in na.
Ban dilalen bɛ ni jiri ni nɛgɛ ye, k'olu minɛ ni ɲɔgɔn ye ni garalan ye.
Ni baara bɛ kɛ n'u ye kalanso kɔnɔ, u bɛ yoba dɔɔnindɔɔnin, u garalan bɛ bunu.
N'an ma u gara a nɔfɛ, banw bɛ walaka pewu i n'a fɔ minnu ja filɛ nin ye.
Fura min b'o la, o de ye ka to ka banw gara n'u garalan yobara. Walima, ka ban yobalenw bɛɛ cɛ ka taa u labɛn ɲɔgɔn fɛ ka sɔrɔ u tiɲɛko ma juguya.
O ka fisa n'u filili ye k'an jigi da kuraw kan tuman bɛɛ.
Zudi Senu ka sɛbɛn
Foliw
1 Ne Zudi, Yezu Krista ka maganna, Zaki balimakɛ, ne bɛ nin sɛbɛn ci aw ma, aw minnu welela, Fa Ala bɛ aw minnu kanu ani aw minnu lakananen bɛ Yezu Krista ye.
2 Hinɛ, hɛra ani kanuya caman ka kɛ aw ye.
Sɛbɛn cikun
3 Ne ka mandiw, ka a sɔrɔ a tun bɛ ne ni kan ka sɛbɛn ci aw ma kisili ko la, min ye an bɛɛ kunko ye, a kɛra ne ma waajibi ye ka o kɛ walasa ka aw dusu lamin ka dannaya lafasa, min dira mɔgɔsenuw ma senɲɛ kelen badaa kama.
4 Katugu mɔgɔ dɔw ye u sɔɔri aw cɛ la kiri binnen bɛ minnu kan kabini tumajan sɛbɛn senu la: O aladɔnbaliw bɛ an ka Ala ka nɛɛma bayɛlɛma ka o kɛ diyatɔya sabu ye ani ka u ban an ka masa kelen pe Matigi Yezu Krista la.
Karamɔgɔ nanbaratɔw ɲanginni
5 Ka a sɔrɔ aw bɛ nin kow bɛɛ lajɛlen dɔn ka ban, ne bɛ a fɛ ka aw hakili lajigin ko: Matigi kɛlen kɔ ka a ka jama kisi Misira jamana na, minnu ye u ban dannaya ma, a ye olu halaki u cɛ la.
6 Mɛlɛkɛ minnu ma to u jɔyɔrɔ la, minnu ye u sigiso bila, a bɛ olu mara badaa nɛgɛjɔlɔkɔ la dibibaw la, donba kiritigɛli kama.
7 O cogo kelen na, Sodɔmu ni Gomɔri ani u dafɛdugu mɔgɔw minnu tun ye u ci bɛn diyatɔya ma ani ka jarabi u cɛɲɔgɔnw la, olu na ɲangin tasuma banbali la ani o na kɛ lasɔmini ye u bolo.
Karamɔgɔ nanbaratɔw ka kuma haramulenw
8 O cogo kelen na, ka o tigilamɔgɔw to u ka fatɔya la, u bɛ farikolo nɔgɔ, ka Matigi mafiyɛnya ani ka sankolo mɛlɛkɛw neni.
9 Nka hali ka mɛlɛkɛba Misɛli ni Sitanɛ to sɔsɔli ni kɛlɛ la Moyizi su ko la, a ma sɔn ka Sitanɛ neni, a ko de: «Matigi ka i ɲangi!»
10 O tigilamɔgɔw kɔni tɛ min dɔn, u bɛ o de neni, u bɛ min dɔn ten u kun fɛ, dantanfɛn gansanw ta cogo la, o tɛ fɛn wɛrɛ ɲɛ u ma halakili kɔ.
Karamɔgɔ nanbaratɔw ka juguya
11 Bɔnɛ bɛ u ye, katugu u ye Kayɛn ka sira taama; sara kosɔn u ye Balaamu ka fili ɲɔgɔn kɛ ani u ka murutili sen fɛ, u halakira iko Kore.
12 Olu kɔni de bɛ aw ka balimaya dumuniw bayɛlɛma, bawo u tɛ miiri dɔwɛrɛ la u kɔnɔbara kɔ, u tɛ maloya ka dumunibaw kɛ u yɛrɛw kun ni ka u kɔnɔbaraw fa.
U bɛ iko kabasen jintanw cɛlen fiyɛnba bolo. U bɛ iko fobɔndalajiri denntanw iko jiri salen ju bɔlen, jiri sako fila. 13 U bɛ iko kɔgɔjikulu fatɔw minnu bɛ u jogokolonw labɔ iko jikanga. U bɛ iko sanfɛdolo minnu bɛ yaala-yaala fo ka tunun badaa dibifinbaw cɛ la.
14 Adama bɔnsɔn wolonwulanan Enɔki ye kiraya kɛ fana olu de ko la ka a fɔ, ko: «Matigi natɔ filɛ ni a ka mɛlɛkɛ ba yirika ye, 15 ka mɔgɔ bɛɛ kiri tigɛ, ani ka alaɲɛsiranbaliw bɛɛ ka alaɲɛsiranbaliyakow jɔ u la, ka fara nenilikumaw bɛɛ kan hakɛkɛlaw ye minnu fɔ a ma.»
16 Olu kɔni ye mɔgɔ ye minnu dalakumaw ka ca, minnu bɛ dajukɔrɔkumaw kɛ, minnu bɛ sama u negejuguw nɔ fɛ, kuncɛbayakanw bɛ u da, u bɛ mɔgɔ jate nata dɔrɔn de kosɔn.
Cidenw ka laadilikanw dannatigiw ye
17 Ne ka mandiw, an Matigi Yezu Krista ka cidenw ye min suda aw la, aw ka aw miiri o la.
18 U ye a fɔ aw ye, ko: « Don labanw la, yɛlɛkoloncila dɔw na wuli minnu na sama u negejuguw nɔ fɛ.»
19 Olu de bɛ faraliw don aw cɛ la, u miiri bɛ diyɛnnakow dɔrɔn de kan, Ala Hakili tɛ u la.
Ɲɔgɔnkanuya walew
20 Nka aw kɔni, ne ka mandiw, aw ka sabati aw ka dannaya senumanba ta sira fɛ. Aw ka delili kɛ Hakili Senu ka jɛ la, 21 aw ka to Ala kanuya sira kan, an Matigi Yezu Krista ka makari makɔnɔtɔ aw fɛ, balo banbali sɔrɔli kama.
22 Siga-siga bɛ minnu na, aw ka hinɛ olu la, 23 ka u sama ka bɔ tasuma na ka u kisi. Min ye tɔw ta fan ye, aw ka hinɛ olu fana la nka o ka kɛ ni siranya ye fo ka ɲugun u donfini na u fari ye min nɔgɔ.
Tanunikan
24 Se bɛ Ala ye ka aw kisi hakɛ ma, ka aw jalakintan ni aw sɛwalenba lajɔ a nɔɔrɔ ɲɛ kɔrɔ. 25 Kabini diyɛn ma da, sisan ani san bɛɛ la, an Kisibaga Ala min ye kelen ye, dawula, masaya, fanga ani sebagaya bɛ o ye an Matigi Yezu Krista bolo fɛ.
Amiina.
Bolokoli ye hadamadenya kalanso dɔ ye Farafinna
N kan tɛ bi ma, ni den bɛ boloko kabini a wolo waati walima kalo damadɔ a wololen kɔfɛ.
N kan bɛ waati ma, waati min ni den tun bɛ boloko a san 12 walima ani kɔ.
Kɔrɔba de b'o san hakɛ in sugantili la.
O waati den b'a dɔn min kɛra, a hakili bɛ to a ka kalannenw na fana.
Bilakoro minnu tun ye si hakɛ kelen ye, olu tun bɛ boloko ɲɔgɔn fɛ.
A ɲɛfɔli ka jan.
An b'an wasadon a kunbaba dɔw la minnu bɛ demisɛn kɔrɔbayalen bolokoli nafa jira an na.
N bɛ n ka banfula jɛngɛ Farafinna makɔrɔbaw ye u ka yamaruya di n ma n ka n da se nin ko in ma, ko min fɔli, a sɛbɛnni, a carinni ani a marali bɛ bidemisɛnw bilasira kosɛbɛ, demisɛn minnu gɛrɛsɛgɛ bɛ ka dɔgɔya dɔɔni dɔɔni nin ko ninnu dɔnni na farafinna, ka sɔrɔ u jɔyɔrɔ ka bon an ka hadamadenya taabolo la.
N b'a kɛ ka n to “fɛn bɛɛ tɛ fɔta ye” sariya labatoli kɔnɔ.
Bolokoli bɛ demisɛn kalan dusu ni cɛfarinya la:
Bolokoli ye lamɔ kalanso ye, hakilitigiya ani fafarinna danbew kalanso don.
Bolokodenw, ni dɔw k'u ma solimadenw, olu bɛ kalifa dugu kamalenkɔrɔ dɔ la min hakili ka bon. O b'u kalan laadakɔrɔw ni taabolo ɲumanw na.
Kabini bolokoli don sɔgɔmada joona fɛ, bolokodenw bɛ kalan cɛfarinya la.
U daraka bɛ kɛ dumuni kalama forontomaba dɔ ye. O dumuni bɛ weele ko cɛfarinto. O kɔrɔ ye k'u dege diɲɛlatigɛ gɛlɛyaw la. U k'a dɔn ko diɲɛ ko bɛɛ tɛ nɔgɔman ye, gɛlɛyaw fana b'a la, gɛlɛya minnu n'u ka kan k'olu kun bɛ ni muɲu ni cɛsiri ye ka t'a fɛ.
O cɛfarinto in ni juguya tɛ fan kelen ka ɲɛsin demisɛnw ma. A kun ye kun labɛn u hakili n'u farikolo la ka bila don nataw ɲɛ diɲɛlatigɛ la i n'a fɔ sukuruba y'a fɔ cogo minna: « n bɛ n dege sensabataama na, yanni n woro kelen ka kari«
O dumuni dunnen kɔ, a man kan bilen, o demisɛnw ka boli u kɛlɛɲɔgɔn ɲɛ, u man kan ka kasi fɔ n'a kɛra hinɛ kasi ye, u man kan fana k'u dɛsɛko jira fɔ n'u b'u danna.
Bolokoli bɛ demisɛnw kalan ɲɛmɔgɔ bonya na:
Bolokodenw cɛma, dɔ bɛ suganti k'o k'u ka ɲɛmɔgɔ ye.
O de bɛ kɛtaw bɛɛ fɔ. A b'a janto a yɛrɛ taabolo la ani tɔw taabolo.
Ni dɔ bɛ fɛ ka ko bɛnbali dɔ kɛ, a b'o ladi k'o bila sira. N'o m'o ko dabila, a b'o ɲɛfɔ u ka ɲɛmɔgɔba ye.
Bolokoden tɔw bɛɛ bɛ tugu o kɔ k'o bonya.
O bɛɛ kun ye ka demisɛnw dege ɲɛmɔgɔbonya ni kɔrɔbonya na kabini o waati.
Demisɛnw bɛ faraɲɔgɔnkan, jɛ ani ɲɔgɔnkanu kalan kolokodenso kɔnɔ :
Ka demisɛnw boloko ɲɔgɔnfɛ, o kun ye k'u kalan faraɲɔgɔnkan, jɛ ani gasi dɔnni na.
O la, demisɛnw bɛ kalan kumacogo ɲuman na.
Jɛ ni ɲɔgɔndɛmɛ nafa bɛ fɔ u ye k'a jira u la k'u kana layidu ta u tɛ se ka min tiimɛ, wa u k'u dalakan labato waati bɛɛ.
Demisɛnw bɛ kalan ɲɔgɔnkanu na k'a jira u la k'u ka kan ka ɲɔgɔn kanu, ka ɲɔgɔndɛmɛ cogo bɛɛ la, u ka na janfa kɛ fiyɛwu.
Ni ŋɔni ye dɔ sɔgɔ a senna, tɔw ka kan k'o dimi kɔlɔsi u kunkolo la.
U bɛ ko bɛɛ kɛ ɲɔgɔnfɛ bɛn, kelenya ani ɲɔgɔnkanu kɔnɔ.
A tɔ bɛ na
Fililatilennan bamanankan sɛbɛnni na ɔridinatɛri kan.
Nin hakilina in tun bɛ to ka taa ka segin nin san damadɔ tɛmɛnen ninnu na, nka bi, a sera ka kɛ.
Ka sɛbɛnni kɛ ni ɔridinatɛri ye, o tun ka kan ka kɛ ko nɔgɔman ye Mali gafesɛbɛnnaw bolo.
Nka, a ko filɛ dɛ: waatijan kɛra ka sɔrɔ ɲɛ ma sɔrɔ banankan sɛbɛnniko la ɔridinatɛri kan. O ko ɲɛɲinina ka caya, bawo, ni min kɛra o tɛ bɛn, dɔ wɛrɛ bɛ kɛ.
Ɲɛ sɔrɔla o ko la, bawo ni "inikɔdi" ye, diɲɛ sigininden bɛɛ bɛ se ka don ɔridinatɛri kɔnɔ.
Siginindenw kɔfɛ, daɲɛw bɛ yen.
A kɛra bamanankan ye o, a kɛra kan wɛrɛw ye o, n'an bɛ sɛbɛnni kɛ, an b'an yɛrɛ ɲininka ko n'a y a sɔrɔ é don walima ni è don (tubabukan na).
Bamanankan fana na, daɲɛ dɔ sɛbɛntɔ la, an b'an yɛrɛ ɲininka tuma dɔw la k'a dɔn n'a y'a sɔrɔ o de bɛ sɛbɛn walima ni ɔ de bɛ sɛbɛn, daɲɛ dɔw fana na, ni ny de bɛ sɛbɛn walima ni ɲ de sɛbɛn, dɔ fana na, u walima w...
Bi, fililatilennan minnu labɛnna ɔridinatɛri kan, olu bɛ se k'o ɲininkali ninnu bɛɛ jaabi: ni daɲɛ ma sɛbɛn ka ɲɛ, kala bilenman bɛ ci a kɔrɔ, ɔridinatɛri bɛ sɔrɔ k'a daɲɛ in ɲɔgɔnw jira i la, minnu sɛbɛnnen don ka ɲɛ walasa i k'i ɲɛnata: a bɛ fɔ o de ma ko "filisɛgɛsɛgɛlan" walima "fililatilennan".
N bɛ sigasiga ka dan "filisɛgɛsɛgɛlan" dama ma, bawo "filisɛgɛsɛgɛlan" tɛ se ka jɔ "fililatilennan" jɔyɔrɔ la, k'a sababu kɛ o ka baara nafa ye sɛbɛnni kɛko ɲuman diyagoyali ye sɛbɛnnikɛlaw kan, o min kɛra sababu ye ka gafebɔla dɔw ni kunnafonisɛbɛnna dɔ ka baara tiɲɛ.
Nka bi, o gafew dɔw ni o kunnafonisɛbɛnw dɔw falen bɛ filiw la, diɲɛ tɛ se ka kɛ ni min yɛrɛ ye san tɛmɛnnenw na bawo u bɛ gɛlɛya yɛrɛ don sɛbɛnfɛn kalanni na kosɛbɛ. Ɔwɔ, nka a ko filɛ dɛ: A tɛ kan bɛɛ la, nka fililatilennan bɛ kan 40 ɲɔgɔn na.
Kan dɔw ta yɛrɛ barika ka bon kosɛbɛ.
Tubabukan ta la, an b'a kɔlɔsi ko Kanada tubabukan bɛ yen...
nka, Likizanburu ta fana bɛ yen ani Monako ta ! Fililatilennan bɛ Farafinna kan 3 dɔrɔn de la : suuwahili, (n'o ye bantuw ka kan ye Farafinna kɔrɔnyanfan fɛ), shɔna ( Zinbabuwe) ani malagasi (Madagascari).
Sisan, an bɛ se k'a jate ko bamanankan farala o kan ninnu kan fililatilennanko la.
Bamanankan fililatilennan bɛ sɔrɔ Open Office, Libre Office, Néo Office, ani Windows, Mac, ni Linux kan.
Mun de y'o baara in kɛli nɔgɔya?
A fɔlɔ ye kanko ɲɛɲinibaga dɔw ka cɛsiri ye, minnu ye siginindengafew ni sɛbɛnnisariyaw gafe carin nin san tɛmɛnnen ninnu na: o siginindengafew, sɛbɛnnisariyaw gafe i n'a fɔ cayalan ni daɲɛ kura dilannanw ninnu bɛ sɔrɔ ɔridinatɛri kan sisan.
Olu bɛ se ka bayɛlɛma k'u labɛn walasa ɔridinatɛri bɛ se k'u lakodɔn sɛbɛnni kɛtɔ. O kankoɲinina ninnu ni ɔridinatɛriko dɔnbaa ŋanaw bɛɛ ka sugonw bɛnna kelen ma...
Ne y'olu dɔ ye.
Ne ye kalanden fitinin ye bamanankan na, kalanden fitinin min bɛ dɔnnin dɔn ɔridinatɛriko taabolo fana na dɔnnin. (Jan Jaki Meriki).
A bɛ baara kɛ coo di ?
Ni mɔgɔ min bɛ baara kɛ n'a ye don o don, fililatilennan bɛ diya o bolo ka t'a fɛ.
An tɛ jɔrɔ tugun k'a fɔ ko an bɛna fili caman kɛ an sɛbɛnni kɛtɔ.
An tɛ se k'a fɔ ko an tɛna fili kɛ tugun, bawo fililatilennan tɛ se k'a bɛɛ kɛ, an fana jɔyɔrɔba bɛ filiw dɔgɔyali la n'an bɛ baara la ni fililatilennan ye.
A bɛ i ko baarakɛminɛn tɔw.
N'i bɛ ka baara kɛ n'a ye, i b'a kalan ka t'a fɛ, i b'a faamuya kosɛbɛ ka t'a fɛ. An ka misaali dɔ ta :
Nin ye nsiirin dɔ ye min sɛbɛnna papiye kan Umaru Jara fɛ, n'o ye lakɔlikaramɔgɔ ye.
O nsiirin kelen in sɛbɛnna ɔridinatɛri kan : An b'a kɔlɔsi k'a fɔ ko ci bilenman kɛlen bɛ daɲɛ dɔw kɔrɔ : Nbɛ, tuɲan, Libaabanun, mɔgɔnifin, jɛlenbɛ, naafɔ.
An d'a la fɔlɔ k'a fɔ ko mɔgɔ min bɛ sɛbɛnni kɛ ɔridinatɛri kan, o de bɛ ci bilenman kɛlen ye daɲɛ ninnu kɔrɔ.
N'o tɛ, n'i ye ɔridinatɛri sɛbɛnni bɔ papiye kan, ci ninnu tɛ se tugun !
O kɔfɛ, sɛbɛnnikɛla bɛ se ka daɲɛ cilen ninnu sɛbɛn cogo ɲuman ɲininkali kɛ ɔridinatɛri la.
N'a bɛ fɛ k'o kɛ, a b'i tɛgɛ digi ɲinɛnin kininyanfan kan.
Nka, aw y'a kɔlɔsi k'a fɔ ko ɔridinatɛri nalonen don dɔnnin.
A bɛ daɲɛ dɔw jira minnu n'a ye sɛbɛncogo kelen ye i n'a fɔ « Bɛn », ka sɔrɔ a tɛ jigin an kɔnɔ yɛrɛ k'o daɲɛ in don o yɔrɔ la kumasen in kɔnɔ.
O b'a jira ko ɔridinatɛri tɛ kumasen n'a sɛbɛncogo sariyaw dɔn.
A bɛ daɲɛw dɔn, u bila-bilalen u dan na, nka sira min bɛ daɲɛw ni ɲɔgɔn cɛ walasa ka kumasen labɛn, ɔridinatɛri t'o dɔn :
ɔridinatɛri bɛ daɲɛ ni daɲɛ jɛkulu dɔ da ɲɔgɔn ma, a ni minnu bɔlen bɛ ɲɔgɔn fɛ siginindengafe kɔnɔ.
N'i "tuɲan" lajɛ, ɔridinatɛri t'a dɔn k'o ye "tiɲɛ" ko ye, nka n'i ye "mɔgɔnifin" lajɛ, a b'a dɔn k'o ye "mɔgɔninfin" ko ye.
A bɛ sɔrɔ k'o jira i la. An bɛ se ka duguw ni jamana tɔgɔw sɔrɔ nin siginindengafe in kɔnɔ fɔ ka se kɛmɛ saaraw ma, nka an bɛ se k'a fɔ alisa ko a ma dafa fɔfɔ: an b'a kɔlɔsi yan, k'a fɔ ko ɔridinatɛri tɛ nin dugu in dɔn n'o ye Libaabanun ye, bawo a bɔlen b'a fɛ i ko dugu in tɛ diɲɛ kɔnɔ, nka, mɔgɔ min ye nsiirin bɔ, o ye dugu in tɔgɔ bila nsiirin kɔnɔ ten.
Daɲɛ 15.000 bɛ sɔrɔ siginindengafe min kɔnɔ, o fana ye belebele ye.
O bɛɛ la, an bɛ se k'a fɔ ko caman b'a jɛ ka d'a kan, jeliw kumatɔ la bɛ daɲɛ caman fɔ, olu t'a kɔnɔ.
Baarada caman fana tɔgɔ ma tilen a kɔnɔ kosɛbɛ... An b'a ɲini sɛbɛnnikɛlaw fɛ, u k'an dɛmɛ n'olu ye walasa an bɛ se k'olu ta ba la baara nataw la.
An ka misaali dɔ ta :
Nin ye sɛbɛnni ye min bɔra Tumani Yalam Sidibe ka gafe dɔ kɔnɔ.
Ne de ye ɲɛw k'a la.
Ɲɛ ninnu bɛ yan walasa k'a jira ko fililatilennan bɛ sɛbɛnni sariya wɛrɛw dɔn minnu jiralen tɛ u dan ma siginindengafe kɔnɔ.
O la nɔgɔman dɔ ye cayalan jirali ye daɲɛw laban na ni ɲɛ ɲugujilaman ye i n'a fɔ "tungafɛtagalaw".
Daɲɛ dorokolen minnu tɛ siginindengafe kɔnɔ, nka n'olu fana ye bamanankan diyalan dɔ ye, olu bɛ ye ɲɛ nɛrɛlaman na i n'a fɔ "masirimafɛn".
kumasen labɛnni ni walew ye, olu sariya bɛ jira ni wiyolɛ ye i n'a fɔ : "kɛra", "sɔnnen".
Kɔnɔrɔ dɔw fana bɛ sɔrɔ giri la i n'a fɔ "janjo", nka janjon tɛ.
"segi" ("segilen") na, "segin" nɔ na min bɛ sɛbɛn ("seginna") na.
Dɔ wɛrɛw bɛ yen i ko "ya" "yamaruya" la, missali la tugun.
Daɲɛ caman bɛ yen ci bilenman tɛ minnu kɔrɔ.
"Cɛmalenbugu" tɛ siginindengafe kɔnɔ.
O la, ci bilenman bɛ "Cɛmalenbugukaw" kɔrɔ. Nka ci bilenman tɛ kɛ Segukaw kɔrɔ bawo o bɛ siginindengafe kɔnɔ.
N'i ye dugu dɔ tɔgɔ sɛbɛnko caman kɛ, n'i t'a fɛ ci bilenman ka kɛ a kɔrɔ tuman bɛɛ k'i degun, i bɛ se ka "ignorer l'erreur pour ce mot à l'avenir" (nin to a cogo la siɲɛ wɛrɛ) ta ba la.
Ci bɛ "jagabo" kɔrɔ bawo siginindengafe bɛ "jakabo" dɔrɔn de dɔn.
Min ye « Fɛrɛbɔ » ye, siginindengafe bɛ Fɛɛrɛbɔ jira i la o la.
O la sa, nin ɲɛ in bɛɛ lajɛlen filiw latilenni tun tɛ tɛmɛ sekɔndi 3 kan.
Ko nataw :
An bɛ fɛ kanko dɔnbaga ŋanaw ka baara kɛ ni nin fililatilennan in ye kosɛbɛ walasa k'an dɛmɛ ka dɔ fara a kan.
O baara ninnu misaliya dɔ filɛ: sɛbɛnnikɛla caman ka jɛ ka kitabu kelen labɛn furakɛliko kama togodaw kama (o poroze bɛ se ka lajɛ yan: http://www.dokotoro.org) – A ka kan bamanankan min bɛ o kitabu in kɔnɔ, o bɛɛ ka sɛbɛn sɛbɛncogo kelen na ka bɔ a daminɛ na fɔ a laban na!
Baara bɛ se ka kɛ ni fililatilennan in ye o poroze in na.
O bɛ kɔfɛ, demisɛn minnu bɛ bamanankan kalan lakɔlisow la, olu bɛ se ka baara kɛ ni fililatilennan in ye.
N'o kɛra, o b'a to an ka kunnafoniw sɔrɔ ka bɔ lakɔlisow la fililatilennan in kan, wa o bɛ diya an ye kosɛbɛ. Anw b'an jija kosɛbɛ ka dɔ fara siginindengafe in kɔnɔkow kan.
O la, aw ka hakilinaw sɔrɔli b'anw dɛmɛ o baaraw la kosɛbɛ! O baara nata ninnu na, an bɛ fɛ ɔridinatɛri ka se ka daɲɛ sugandita caman jira ni kekunya ye ka t'a fɛ. Fililatilennan ka se ka kumasen sariya filiw jira. O tamasiyɛw de filɛ nin ye ci ɲugujiman na... An bɛ fɛ ka siginindengafe dɔ fana labɛn min bɛ se ka daɲɛw kɔrɔw fɔ, a ni daɲɛ minnu n'a kɔrɔw ye kelen ye bamanankan na, ...
A tɔ bɛ na !
Comment construire et utiliser le foyer 3 pierres amélioré.
GA DILANNIFƐNW.
N'an b'a fɛ ka gakuruŋana sen saba dilan, an bɛ kabakuru dalakɛɲɛnen saba ɲini ani ji ni barama min ga ka kan ka dilan.
Kabakuru saba - barama.
Bɔgɔ ɲuman i n'a fɔ = bɔgɔ pasan walima tonkunbɔgɔ.
An bɛ bɔgɔkurunbaw ci-ci ani ka ɲagasaw bɔ a la minw bɛ se ka mɔgɔ jogin.
Bɔgɔ sumanko naani.
An bɛ bin ɲini k'a tigɛ-tigɛ k'a misɛnya.
N'an ma bin sɔrɔ an bɛ se ka ɲɔkala walima maloɲaga bila a nɔ na.
Bin sumako kelen.
An bɛ misibo walima falibo ɲini k'u kuru ci-ci. Misibo walima falibo sumako kelen.
Kɔlɔsili: Minɛn min bɛ kɛ ka bɔgɔ suman o minɛn kelen in de bɛ kɛ ka bin ni misibo wali falibo suman.
GA JƆBƆGƆ DILANCOGO.
An bɛ bɔgɔ ɲigi, k'a ni bin tigɛlen ni misibo nɔni.
An b'a nɔni kosɛbɛ fo bɔgɔ ni misibo ni bin ka ɲɔgɔn minɛ.
Ni bɔgɔ nɔnini banna, an b'a dalajɛ, ka ji funfun a kan, o kɔ k'a datugu ni bin ye.
A tɛ datugu ni manamafɛn ye abada.
Fɛn girinmanw bɛ da bin kan.
A datugulen bɛ to fo tile wɔɔrɔ, walasa a bɛ toli, o bɛ dɔ fara a pasanya kan.
GA DILANCOGO.
An bɛ ga jɔyɔrɔ jateminɛ barisa dɔgɔ donyɔrɔ ka kan ka ɲɛsin fiɲɛ bɔyɔrɔ ma.
N'an b'a fɛ ka gakuru in jɔ ga kɔrɔ jɔyɔrɔ la, an bɛ kabakuruw cɛ fɔlɔ ka yɔrɔ saniya.
Gakuru jɔyɔrɔ ka kan ka geren ani ka dalakɛɲɛ koɲuman.
An bɛ kabakuru dɛsɛ walasa k'u dalakɛɲɛ.
Kabakuru bonya bɛ bɔ barama hakɛ (bonya) la.
An bɛ kabakuru selekeda, seleke minnu fanw bɛɛ dalakɛɲɛnen don.
Walasa ka dɔn ko gakuru kabakuru dalen don k'u dalakɛɲɛ ka ɲɛ, an bɛ barama sigi a kan.
An bɛ kabakuruw sigiyɔrɔ sen, k'a ɲigin, ka sɔrɔ ka kabakurunw turu u kɔnɔ.
O kɔfɛ, an bɛ baramaw sigi kabakuruw kan, ka dɔgɔ don a kɔrɔ walasa ka dugukolo ni barama ju janya hakɛ dɔn. K'a jateminɛ ka bɔgɔ dɔɔni mun ga kɔnɔna tugun.
Sanni an ka ga in jɔ ni bɔgɔ ye, an b'a nɔɔni ka kɛ bɔgɔkun nin ye n'an bolo ye.
An bɛ ji funfun gakuru ni ga jɔyɔrɔ la.
Bɔgɔ dɔɔnin bɛ ton k'a yɛrɛkɛ gabakurun saba sigiyɔrɔ, o b'a to gabakurun bɛ tara dugukolo la kosɛbɛ.
An bɛ kogonin koorilen dilan kabakurun saba ni ɲɔgɔn cɛ.
An bɛ dɔgɔbolo danmadɔ don ga la walasa ka barama ni dugukolo furancɛ hakɛ sɛgɛsɛgɛ, n'a ka ɲin.
An bɛ dɔgɔ fosi ka ga dɔgɔdɔgɔnin jɔ, an b'an hakili to a la, ga dugumayanfan girinya ni sanfɛla ye.
O kɔ, an b'a lajɛ n'a y'a sɔrɔ gakuruw ma bɔ u nɔ na.
An bɛ bɔgɔkunninw dada ɲɔgɔn kan k'a koori gabakuruw ni ɲɔgɔn cɛ fo ka kogo se barama ju ma.
An bɛ barama jigin k'a kɔ ɲigin.
An bɛ barama sigi a nɔ na ka taa ni jɔli ye.
An bɛ bɔgɔ kɛ ka barama lamini fo ka se a ngɔriw ma walima a kankɔrɔla.
An bɛ ga kɔ mun, k'a wow bɛɛ datugu.
An bɛ ji dɔɔnin kɛ barama ni ga ni ɲɔgɔn cɛ.
An bɛ barama munumunun dɔɔnindɔɔnin k'a bɔ walasa barama ni ga furancɛ bɛ bonya.
An bɛ barama sigi tugun a nɔ na k'a lajɛ ni bolokɔnin bɛ tɛmɛ ga ni barama cɛ.
Ga ni barama furancɛ ka kan ka kɛɲɛ lamini bɛɛ la.
An bɛ barama bɔ tugun ka ga kɔnɔna labɛn.
Ni yɔrɔ min bɔgɔ ka ca, an bɛ dɔ bɔ o yɔrɔ bɔgɔ la, ka sɔrɔ ka dingɛw datugu.
An bɛ ga kɔnɔna mun.
An bɛ dɔgɔ donda nɔbɔ ga la, donda in sanfɛla bɛ koori. An ka dɔgɔ donda jateminɛ walasa a kana bonya walima ka dɔgɔya.
An bɛ ga datugu, o b'a to, a bɛ ja dɔɔnin-dɔɔnin ani ka pɛrɛnni bali. Nka, a tɛ datugu ni mana ye.
O dugujɛ sɔgɔma, an bɛ ga da tigɛ ni muru ye.
An bɛ dakunnin dɔ dilan ga da la, dɔgɔ bɛ da min kan.
An bɛ dɔgɔ donda lamini fana mun.
Walasa ga kolo ka gɛlɛya sanji kosɔn, an b'a bari.
O la sa, an bɛ dilanfɛnw ɲinin, an bɛ minw dɔn n'olu bɛ se k'o mangonya i n'a fɔ: misibo - tulunɔgɔ - nɛrɛmugu.
An bɛ ga bari, k'a mun koɲuman fo k'a nuguya.
An bɛ barama sigi ga kan tugun, ka: ga kundama, barama ni ga furancɛ, baramaju ni dugukolo cɛ kundama, ga pɛnpɛrɛn ani da sumandaw bɛɛ sɛgɛsɛgɛ.
An bɛ ga fan bɛɛ datugu k'a bila a ka ja dɔgɔkun kelen ɲɔgɔnna.
N'a jara, an bɛ segin tugun ka barama ni ga furancɛ sɛgɛsɛgɛ kokura.
Ni barama ma se ka don ga kɔnɔ, walima n'a bɛ gɛrɛntɛ, an b'a kɔnɔna siɲɛ ni muru ye fo barama ka don, ka sigi gabakuruw kan.
Nin baara bɛ se ka kɛ fana sanni ga jali cɛ.
An b'a sɛgɛsɛgɛ k'a lajɛ ni furancɛ min bɛ barama ni ga cɛ, n'o ka ɲin, n'a ka dɔgɔn i ko bolonkɔnin.
GA LABAARACOGO N'A LADONCOGO.
Ni ga jara, an bɛ se ka baara k'a la.
An man kan ka dɔgɔ caman don a kɔrɔ, wa an man kan k'an sigi a da la fana.
O kun ye fiɲɛ ka se ka don ga kɔnɔ ka tasuma ɲagan.
Ni tobili banna, an bɛ tasuma faga dɔgɔ kana tiɲɛ.
Sanni an bɛ tobili daminɛ, an bɛ ga kɔnɔna fura k'a saniya tuma o tuma.
Saminya tuma, an bɛ ga datugu walasa k'a tanga sanji ma.
N'an bɛ baara kɛ koɲuman an ka gaw la, u b'an nimisiwasa kosɛbɛ.
Tobili bɛ kɛ teliya la, wa dɔgɔ bɛrɛ tɛ jeni.
Don dɔ la pɛrɛndaw bɛ se ka kɛ ga donda sanfɛla la.
U bɛ bonya dɔɔnidɔɔnin.
Waati dɔ bɛ se, pɛrɛndaw bɛ bonya ka kɛ wobaw ye.
An ka kan ka fɛɛrɛ sɔrɔ o la joona walasa ga bɛɛ kana kari.
PƐRƐNDAW DILANCOGO.
Pɛrɛndaw lamini bɛ dɛsɛ ka nɔgɔ finmanw bɔ a la ni muru ye.
Bɔgɔ min bɛ kɛ ka pɛrɛndaw geren o bɛ ɲagamin i ko ga yɛrɛ jɔbɔgɔ. Sanni bɔgɔ bɛ kɛ ka pɛrɛnda geren, an bɛ pɛrɛda dɛsɛlen ɲigin fɔlɔ.
O b'a to gerenni bɔgɔ ni ga yɛrɛ bɔgɔ bɛ ɲɔgɔn minɛ kosɛbɛ.
An bɛ pɛrɛnda geren ni bɔgɔ in ye. An bɛ yɔrɔ gerennen ni ga yɛrɛ fan bɛɛ mun kosɛbɛ.
An b'a bila a ka ja sanni baara bɛ daminɛ a la.
N'an ka gaw pɛrɛndaw dilanna, u b'a nimisiwa tugu.
Gakuruŋana sen saba "NAFAMA" dilannen koɲuman, ladonnen koɲuman, labaaracogo ɲuman bɛ bɛɛ nimisiwasa kosɛbɛ.
Cɛw ni musow ni denmisɛnw b'u lajɛ ni nisɔndiya ye.
Bɛɛ b'a fɛ ka ga in dɔ sɔrɔ a ka du kɔnɔ a nafan kɔsɔn o la sa, u bɛ ɲɔgɔn lajɛ k'u dilancogo dege.
Du bɛɛ bɛ gakuruŋana sɔrɔ waati surunnin kɔnɔ.
MANINKA KA FAAMUYALI.
LAADAW.
Laadalabato.
Kana ko kɛ i bɛnba ma min kɛ, kana ko kɛ ban i fa ma min kɛ.
I fa tun bɛ minw kɛla, sɔn ka olu kɛ.
Sabula, i fa tun bɛ laada minnu kɛla, i ka kan ka sɔn k'olu kɛ.
I bɛnba tun tɛ sɔn ban ka ko kɛ, a fa ma min kɛ.
Farafinw bɛɛ bɛ nin fɔ: « An faw tun bɛ ko minnu kɛla, an fana k'o kɛ. »
O de kosɔn laada tɛ ban farafinna.
U tɛ sɔn ka Ala deli, sabula u bɛnba tun tɛ diinɛ dɔn.
Farafinw bɛ ko minnu labato, o ye: sɛnɛ, bolokoli, furu, namako, kɔmɔbɔ, sudon, san o san seli ani boli wɛrɛw k'o fara jiribaw sɔnni kan.
N'an ko kobaw, an kan bɛ ninnu de ma.
Mɔgɔ minnu bɛ u labato, olu ye mɔgɔ ladiriw ye.
labatoli fanga dulonnen bɛ sɔrɔ la.
Ni sɛnɛfɛnw ɲɛna, ko o ko, o bɛɛ ye seli ye.
Nka, ni sɛnɛfɛnw ma sɔn seli ka dɔgɔ, sɔnni ka dɔgɔ o san.
Dɔw b'a fɔ: « Mɔgɔ ka i sɛbɛdon sɛbɛkow ma, o ka fisa manamanakow ye.
Mɔgɔ tɛ se min na i kana o kɛ. »
Maninkaw falen de b'u ka laadaw bɛɛ labato.
Farafinna, minnu bɛ laadaw labato k'a sɔrɔ nafolo t'u bolo, olu t'u yɛrɛbonyala.
A bɛ fɔ k'olu ye nalonma de ye.
A bɛ fɔ mɔgɔw ye yɛrɛ k'u kana u denmuso di u ma furu la.
U tɔgɔjugu bɛ fɔ. Bɛɛ bɛ juguya u ma.
U bɛ janfa. Hali ni a ye ɲuman kɛ, o tɛ dɔn.
O mɔgɔsuguya bɛ sigi a kelen na maninkala.
A tɛ da Mɔgɔ la tugun.
Mɔgɔ si t'a fɛ, a ka kɛ fɛn ye.
Bɛɛ b'a juguya.
Minnu bɛ laadaw labato.
U b'a miiri k'anw minnu tɛ laada ninnu labatola, k'anw tununnen don.
U bɛ yɛlɛ an ma, ko sinin tɛ an na.
Olu fɛ, k'i ban i fasiya rɔ ka tugu tubabuw kɔ, k'o ye tununni de ye.
Olu fɛ, anw tɛ mɔgɔɲɛnamaw ye.
U b'a fɔla ko fɔlɔ: « Ni kɔnɔ y'i ban wo kɔnɔ ji la, a ɲɛ bɛ kɛnɛ ma ta de la ».
N balima bɛɛ bɛ n kɔrɔfɔla.
N burannakaw fana jigilen bɛ n na, k'o n banna n fasiya rɔ.
U b'a ko fɔlɔ, n tun bɛ mɔgɔya samana, nka sisan, ko n ye fɛn bɛɛ to yen.
Mɔgɔ caman tɛ nala n ka so bilen.
Dɔw yɛrɛ tɛ kuma n fɛ.
U bɛ n filɛ u jugu ye.
Fɛn caman bɛ fɔla n kan.
Minnu kɛlɛlen don tɔw fɛ.
Olu tɛ laadaw labato kosɛbɛ.
Olu tɛ mɔgɔɲɛnama ye.
U tɛ se ka kuma jamalasigiyɔrɔ.
Mɔgɔ si tɛ u lamɛn, bɛɛ b'u lamaloya, k'u juguya.
O lamaloyalisuguya dara mɔgɔ min kan, o b'i yɛrɛ kɔlɔsi tɔw la tuma bɛɛ.
Dɔw ko ko a ye u lamaloya, ko a ka kan ka gɛn k'a bɔ jamana kɔnɔ.
Tubabuw nalen de ye o kosuguyaw bali.
Nka hali bi, dɔw diminnen don an kɔrɔ.
An filɛlen don juguw de ye.
O de ye an kan bɛnbaliya kun ye.
Kabini an donna kerecɛnya rɔ Bɛndugu, an ni kuntigiw tɛ bɛnna tugun cogoya si la.
U y'a fɔ an somɔgɔ bɛɛ ye, ko mɔgɔ si kana balimayasira tɔgɔma an ma. Sabula k'an tugura tubabuw kɔ.
Bi yɛrɛ, an ka dutigi y'a fɔ n ye ko a tɛ n fɛ bilen, ko ni n ma bɔ kerecɛnya rɔ.
Maninkala mɔgɔ min tɛ laadaw labato, o bɛ juguya bɛɛ fɛ. O bɛ sɛgɛn kosɛbɛ.
Ni o mɔgɔsuguya ma nafolo sɔrɔ, ni kerecɛn tɛ, a bɛ taga filɛlikɛlaw fɛ, k'u ka a dɛmɛ. K'a sɔrɔ a t'a don k'a bɛ fili la.
A bɛ taga a ka so, ka sɔnniw daminɛ, filɛlikɛla ye minnu fɔ a ye.
A bɛ boli siri a fan bɛɛ, ka kɛ sɔma ye o cogoya la.
U bɛ sandaw da an ye: Ni mɔgɔ min ye i ban, k'a fa n'a ba fo sɔgɔma ni wula fɛ, o na mɔgɔ wɛrɛ fa n'a ba fo:
U b'a fɔ ko mɔgɔ tɛ se ka masa wɛrɛ sɔrɔ i yɛrɛ la min bɛ tɛmɛn i yɛrɛ masaw kan.
Sisan kɔnin, bɛɛ bɛnn'a kan ko n ye dugu tiɲɛ ni n ka kerecɛndiinɛ ye.
U bɛ sanda ninnu ɲɔgɔn fɔ n ma:
i ni sɔgɔma, i ni wula, o dɔrɔn de bɛ to i kɔnɔ.
N'i ye furumuso sɛwalen ye tuma bɛɛ, a cɛ de bɛ se ko la;
N'i mɛnna sigi rɔ yɔrɔ min, i na diyagoya ka foro da i ka denbaya ye yen;
ko o ko ɲɛ bɛ ɲɛjugu kɔnɔ, o ɲɔgɔn bɛ nogoma kɔnɔ;
Ni minnɔgɔ b'i la, i ye fa de sɔrɔ;
Ni saya ko b'i kɔnɔ, balo de tɛ i bolo;
Ni mɔgɔtɔɲɔla ma sɛgɛn, min tɔɲɔlen, o bɛ sɛgɛn.
O kɔrɔ ye ko an bɛ min na, n'o ma dabila, min b'a kɛla o b'a dabila
Gundomajira sɛbɛn
1
Sɛbɛn daminɛkan
1 Yezu Krista ka gundomajira, Ala ye min kɛ a ye walasa ko min na kɛ sɔɔni, a ka o dajira a ka magannaw na.
A ye a ka mɛlɛkɛ ci ka a ka maganna Zan ladɔnniya o gundomajira la. 2 Zan ye fɛn o fɛn ye, o ye a sɛmɛntiya ko o bɛɛ ye Ala dalakuma ani Yezu Krista ka seereyalikan ye.
3 Mɔgɔ o mɔgɔ bɛ nin sɛbɛn kalan, ani mɔgɔ minnu bɛ a ka kirayakumaw lamɛn ka a kɔnɔkow minɛ ni sɛbɛ ye, hɛra bɛ olu ye, katugu waati surunyara ka ban.
Sɛbɛn cilenw Azi Jamasenuw ma
Sɛbɛn bɛ ci minnu ma
4 Zan kan don Azi Jamasenuw wolonwula ma : Ala ka mandiya ni hɛra ka di aw ma ka bɔ « Min bɛ, Min tun bɛ ani Min bɛ na» yɔrɔ ka bɔ Hakili wolonwula yɔrɔ minnu bɛ a ka masasigilan ɲɛ kɔrɔ, 5 ani ka bɔ Yezu Krista yɔrɔ, ale min ye Seere kantigi ye, min ye kununnen fɔlɔ ye ka bɔ suw cɛ la, ani min ye dugukolo kanna masaw bɛɛ ka masa ye.
Ale bɛ an kanu, ale min ye an bɔ an ka hakɛw la a joli fɛ, 6 ale min fana ye an kɛ masasiw ani sɔnnikɛlaw ye a Fa Ala ye. Dawula ni setigiya ka kɛ a ta ye, sanga ni waati bɛɛ.
Amiina!
7 A filɛ, a bɛ na kabasenw cɛ la; ani mɔgɔw bɛɛ ɲɛ na da a kan, hali minnu ye a sɔgɔ ni biɲɛ ye : A yeli, dugukolo kanna siyaw bɛɛ bɛ na sukasi kɛ a kosɔn.
Ɔwɔ, sɛbɛ la! Amiina!
8 Ne ye Daminɛ ni Laban ye, Matigi ko ten, « Ale Min bɛ, Min tun bɛ ani Min bɛ na», Kobɛɛsebaga.
Gundomajirali ɲɛsigi
9 Ne Zan, aw balimakɛ ani aw jɛɲɔgɔn, tɔɔrɔ la, masaya la ani muɲu kɔnɔ, Yezu la.
Ne tun bɛ Patimɔsi gun kan, Ala ka Kuma kosɔn ani Yezu Krista ka seereyalikan kosɔn.
10 Matigi ka don na, ne ladɔnniyara Hakili Senu fɛ, ani ne ye kumakanba dɔ mɛn ne kɔ fɛ min tun bɛ iko burufiyɛkan.
11 O tun bɛ a fɔ ko : « I ɲɛ bɛ min na, o sɛbɛn kitabu dɔ kɔnɔ ka o ci Jamasenu wolonwula ma : Efɛzi, Simirini, Pɛrigami, Tiyatiri, Saridɛsi, Filadɛlifi ani Lawodise. »
12 Ne ye n kɔ yɛlɛma walasa ka welelikan filɛ min tun bɛ kuma na ne fɛ.
Ne ye n kɔ yɛlɛma minkɛ, ne ye fitinɛdaga sanuma wolonwula ye ne ɲɛ la. 13 Olu cɛ la, ne ye fɛn dɔ ye min bɔlen tun bɛ mɔgɔ fɛ. Dulɔkijanba tun bɛ a kan na ; cɛsirilan sanuman tun sirilen bɛ a disi la.
14 A kunkolo ni a kunsigiw tun jɛlen bɛ iko sagasi jɛman, iko kɔɔrimugu, ani a ɲɛkisɛ tun bɛ iko tamɛnɛ kaminen. 15 A senw tun bɔlen bɛ nsiranɛgɛ dagɛlɛn fɛ min saniyara gan kɔnɔ, ani a kumakan tun bɛ iko gejibaw mankan.
16 Dolo wolonwula tun bɛ a kininbolo la, ani npan dafilama dadumanba dɔ tun bɛ ka bɔ a da fɛ. A ɲɛda tun bɛ ka yelenkun iko tilesen kunna tile.
17 Ne ɲɛ dara a kan minkɛ, ne sinna ka bin a sen kɔrɔ iko su.
Nka a ye a kininbolo da ne kan, ka a fɔ: « I kana siran!
Ne ye Fɔlɔ ye ani Laban ye. 18 Ne ye Balotigi ye. Ne tun sara, nka a filɛ, ne bɛ balo la abada kama, ani saya ni Suw-ka-yɔrɔ konnɛgɛ bɛ ne bolo.
19 Ayiwa, i mana min ye, o sɛbɛn : Ko min bɛ sen na ani ko min na kɛ kɔ fɛ.
20 I ye dolo wolonwula minnu ye ne kininbolo la ani fitinɛdaga sanuma wolonwula, olu gundo filɛ nin ye: Dolo wolonwula ninnu ye Jamasenu ka jɛkulu wolonwula mɛlɛkɛw de ye; ani fitinɛdaga wolonwula ye Jamasenu ka jɛkulu wolonwula de ye.»
2
I. Efɛzi Jamasenu
1 «I ka nin sɛbɛn ka a ci Efɛzi Jamasenu mɛlɛkɛ ma: Dolo wolonwula bɛ Min kininbolo la, Ale min bɛ ka taama fitinɛdaga wolonwula sanuma cɛmancɛ la, o kan filɛ nin ye:
2 Ne bɛ i taamacogo dɔn, i ka baara ani i ka timinandiya ; ne bɛ a dɔn ko i tɛ se ka mɔgɔjuguw ka kow kun. Mɔgɔ minnu bɛ Cidenw jɔyɔrɔ ta nanbara la, i ka olu sɛgɛsɛgɛ, i ye a ye ko u tun ye nkalontigɛlaw de ye.
3 I timina ka di, bawo i ye ko caman muɲu ne Tɔgɔ kosɔn, i ma sɛgɛn, i ma ɲinɛ;
4 nka ne bɛ jigin i la min kosɔn, o ye ko: I ka kanuya tɛ a fɔlɔlama bɔ.
5 Ayiwa !
jateminɛ kɛ ka miiri i binyɔrɔ la, i ka i sɔn yɛlɛma ani i ka i taamasen fɔlɔ ta kokura.
Nka ni i ma sɔn ka i sɔn yɛlɛma, ne bɛna na i yɔrɔ ka i ka fitinɛdaga bɔ a turuyɔrɔ la.
6 Nka i kunnadiya yɔrɔ ye min ye, o ye i banni ye Nikolayitisiw la iko ne yɛrɛ.
7 Hakili ye min fɔ Jamasenu ye, tulo bɛ mɔgɔ min fɛ o tigi ka o lamɛn.
Mɔgɔ min mana se sɔrɔ, Balo jiri min bɛ Ala ka arijana kɔnɔ, ne na o di o tigi ma ka dun.
II. Simirini Jamasenu
8 I ka nin sɛbɛn ka a ci Simirini Jamasenu mɛlɛkɛ ma: Min ye Fɔlɔ ani Laban ye, min tun sara, nka min kɔseginna Balo la, o kan filɛ nin ye:
9 Ne bɛ i ka tɔɔrɔw ni i ka faantanya dɔn. O bɛɛ ni a ta e dun ye nafolotigi ye. Mɔgɔ minnu bɛ u yɛrɛw kɛ Zifuw ye ka a sɔrɔ u tɛ foyi ye Sitanɛ jama kɔ, o tɔgɔtiyɛnkuma minnu bɛ olu da, ne bɛ olu fana dɔn.
10 Tɔɔrɔ min bɛ i ɲɛ, i kana siran o ɲɛ.
A filɛ : Sitanɛ na aw ka mɔgɔ dɔw bila kaso la, ka aw dakɔrɔbɔ, ani aw na tɔɔrɔ tile tan kɔnɔ.
I ka kɛ kantigi ye fo saya, ani ne na balo kunnajala di i ma.
11 Hakili ye min fɔ Jamasenu ye, tulo bɛ mɔgɔ min fɛ, o tigi ka o lamɛn.
Mɔgɔ min mana se sɔrɔ, o tigi sirankun tɛ bilen saya filanan ɲɛ cogo si la.
III. Pɛrigami Jamasenu
12 I ka nin sɛbɛn ka a ci Pɛrigami Jamasenu mɛlɛkɛ ma : Npan dafilama dadumanba bɛ min bolo, o kan filɛ nin ye.
13 I dagalen bɛ yɔrɔ min na, ne bɛ o dɔn : Sitanɛ ka masasigilan bɛ o yɔrɔ de la.
Nka i nɔrɔlen tolen bɛ ne Tɔgɔ la, ani i ma i dalacɛ ne na, hali Antipasi tile la, ne ka seere kantigi min fagara aw bara Sitanɛ dagayɔrɔ la yen.
14 Nka ne bɛ i jalaki ko dɔw la : Mɔgɔ dɔw bɛ i bara minnu bɛ Balaamu ka kalan minɛ, o min tun bɛ a fɔ Balaki ye ko a ka Isirayɛlidenw nɛgɛn, walasa u ka bolisɔnsogo dun ni ka diyatɔya kɛ.
15 Dɔw fana bɛ i bara minnu bɛ Nikolayitisiw ka kalan minɛ.
16 E dun ka i sɔn yɛlɛma.
Ni o tɛ, sɔɔni ne bɛna na i yɔrɔ ani ne na o tigilamɔgɔw kɛlɛ ni npan ye min bɛ ne da.
17 Hakili ye min fɔ Jamasenu ye, tulo bɛ mɔgɔ min fɛ, o tigi ka o lamɛn.
Mɔgɔ min mana se sɔrɔ, « maani » min dogolen, ne bɛna o dɔ di o tigi ma, ne na fara jɛman dɔ fana di a ma, tɔgɔkura sɛbɛnnen bɛ fara min kan, mɔgɔ si tɛ Tɔgɔ min dɔn, fo a bɛ di mɔgɔ min ma.
IV. Tiyatiri Jamasenu
18 I ka nin sɛbɛn ka a ci Tiyatiri Jamasenu mɛlɛkɛ ma : Ala Den min ɲɛkisɛ bɛ iko tamɛnɛ kaminen ani a sen bɛ iko nsiranɛgɛ mɛnɛmɛnɛtɔ, o kan filɛ nin ye :
19 Ne bɛ i taamacogo dɔn, ani i ka kanuya, i ka dannaya, i ka baara ani i ka timinandiya ; i ka walew labanw ka ca ni i ka wale fɔlɔw ye.
20 Nka ne bɛ jigin i la min kosɔn, o ye ko i bɛ Zezabɛli ka kow kun, muso min bɛ a yɛrɛ minɛ kiramuso ye, ani min bɛ ne ka magannaw lafili, ka u kalan diyatɔya la ani bolisɔnsogo dunni la.
21 Ne ye waati bila a ye walasa a ka a sɔn yɛlɛma, nka a tɛ a fɛ ka a sɔn yɛlɛma ka bɔ diyatɔya la.
22 Ayiwa, ne bɛ a fili ka bin dusukasi dlan kan, ani ale ni jɛɲɔgɔn jɛnɛyakɛlaw, fo u ka u sɔn yɛlɛma ka bɔ u ka walew la.
23 A denw kɔni, ne na olu faga, ani Jamasenu bɛɛ na a dɔn ko : Dusukunnakow ani kɔnɔnakow sɛgɛsɛgɛbaga, ko ne de ye o ye, ani ko ne na aw kelen-kelen sara ka kɛnyɛ ni a ka walew ye.
24 Nka aw Tiyatiri dannatigi tɔw kɔni, aw minnu tɛ sɔn o kalan ma, ani aw minnu ma sama u ka kow nɔ fɛ minnu bɛ wele ko « Sitanɛ kɔnɔkow », ne bɛ a fɔ aw ye ko : Ne tɛna doni wɛrɛ da aw kun.
25 Nka min bɛ aw bolo, aw ka o minɛ aw bolo fila la fo ne ka na.
26 Mɔgɔ min mana se sɔrɔ, min mana ne ka baaraw kɛ ka se fo laban na, ne bɛna fanga di o ma siyaw kunna.
27 A na u mara ni nɛgɛbere ye ; u na kɛ a bolo iko bɔgɔdagaw minnu bɛ ci-ci.
28 O cogo kelen na, ne fana ye o fanga sɔrɔ ne Fa bolo.
Ka fara o kan, ne na kɛnɛbɔndaladolo di a ma.
29 Hakili ye min fɔ Jamasenu ye, tulo bɛ mɔgɔ min fɛ, o tigi ka o lamɛn.
3
V. Saridi Jamasenu
1 I ka nin sɛbɛn ka a ci Saridi Jamasenu mɛlɛkɛ ma : Ala Hakili wolonwula ni dolo wolonwula Tigi, o kan filɛ nin ye :
Ne bɛ i taamacogo dɔn.
A bɛ ka fɔ ko i balolen bɛ, nka i salen don !
2 Jateminɛ kɛra, balo tɔ min bɛ i la ani min satɔ don, i ka o lasinsin; bawo ne ma taamasen ɲuman sɔrɔ i kɔrɔ, ne ka Ala ɲɛ kɔrɔ.
3 I ye Kuma sɔrɔ ni ka a lamɛn cogo min, i dun ka i hakili jigin o la; i ka a mara ni kantigiya ye ani ka i sɔn yɛlɛma.
Ni i ma jateminɛ kɛ, ne bɛna na iko sonyalikɛla, ani ne bɛna bala i la waati min na, i tɛna o dɔn.
4 Nka, mɔgɔ damadɔw bɛ i bara, Saridi dugu kɔnɔ, minnu ma u ka fini nɔgɔ; u dulɔkijɛtigi, u na taama ne fɛ, katugu olu ni o ka kan.
5 O cogo de la, mɔgɔ min mana se sɔrɔ, o tigi bɛna dulɔki jɛman don. Ne tɛna a tɔgɔ lafaga abada ka bɔ Balo Kitabu kɔnɔ, ne na a jɔ o ko la Ala ni a ka mɛlɛkɛw ɲɛ na.
6 Hakili ye min fɔ Jamasenu ye, tulo bɛ mɔgɔ min fɛ, o tigi ka o lamɛn
VI. Filadɛlifi Jamasenu
7 I ka nin sɛbɛn ka a ci Filadɛlifi Jamasenu mɛlɛkɛ ma: Senuya tigi, Tiyɛntigi kan don, Dawidi ka konnɛgɛ bɛ ale min bolo : Ni a ye da yɛlɛ, mɔgɔ si tɛna a tugu. Ni a ye da tugu, mɔgɔ si tɛ se ka a yɛlɛ.
8 Ne bɛ i taamacogo dɔn. A filɛ : ne ye da dɔ yɛlɛlen bila i ɲɛ, mɔgɔ si tɛ se ka min datugu. Barika dɔɔnin dɔrɔn de bɛ i la, ani o bɛɛ ni a ta, i ye ne ka Kuma mara ani i ma i dalacɛ ne na.
9 A filɛ ne bɛna Sitanɛ ka mɔgɔ dɔw di i ma minnu bɛ u yɛrɛw kɛ Zifuw ye, ka a sɔrɔ u tɛ o ye, katugu u bɛ nkalon tigɛ. A filɛ : ne na u diyagoya fo u ka na u biri i sen kɔrɔ, ani u na a dɔn ko ne ye i kanu.
10 Katugu i ye ne ka kuma mara ni timinandiya ye, ne fana ne bɛna i tanga tɔɔrɔ waati la, min na bin Adamadenw bɛɛ lajɛlen kan ni ka dugukolokan mɔgɔw ɲɛkɔrɔse.
11 Ne bɛna na sɔɔni. Fɛn min bɛ i bolo, o minɛ i bolo fila la, walasa mɔgɔ si kana i kunnajala bɔɔsi i la.
12 Mɔgɔ min kɔni mana se sɔrɔ, ne bɛna o kɛ samasen ye ne ka Ala batosoba kɔnɔ, a tɛna bɔ o yɔrɔ la tugun abada, ani ne na ne ka Ala Tɔgɔ sɛbɛn a kan, ani ne ka Ala ka dugu tɔgɔ, ni o ye Zerusalɛmu dugukura ye min bɛ jigin ka bɔ sankolo la ne ka Ala yɔrɔ, ani ne yɛrɛ Tɔgɔkura.
13 Hakili ye min fɔ Jamasenu ye, tulo bɛ mɔgɔ min fɛ, o tigi ka o lamɛn.
VII. Lawodise Jamasenu
14 I ka nin sɛbɛn ka a ci Lawodise Jamasenu mɛlɛkɛ ma : Seere kantigi ni Tiyɛntigi min ye “Tabarikala” ye, min ye Ala ka dali Sabu ye, o kan filɛ nin ye :
15 Ne bɛ i taamacogo dɔn : i sumalen tɛ, i man goni. Ni i tun sumalen bɛ wali ni i tun ka goni, o dɔ tun na fisaya.
16 Nka, ka a masɔrɔ i wɔlɔkɔlen de don, i sumalen tɛ, i man goni, ne na i fɔɔnɔ ka bɔ ne da la.
17 I bɛ a fɔ ko : Ne ye nafolotigi ye, ne kɛra baana ye, foyi ko tɛ ne na, nka i tɛ a kala ma ko i ye sɛgɛnbagatɔ, makaritɔ, bololankolon, ɲɛfiyentɔ ani farilankolon ye!
18 O kama, ne bɛ i laadi : I ka na ka sanuhɔrɔn san ne bara, ka kɛ baana ye; ani fini jɛmanw, ka i sutara ani ka i fari lankolonya lebuli ɲɛmadogo ; ani ɲɛdimifura, ka i ɲɛ tereke ni o ye, walasa i ka yeli kɛ;
19 Ne bɛ mɔgɔ minnu kanu, ne bɛ olu kɔrɔfɔ ka u kolo.
E dun ka i dusu lakisɛya ani ka i sɔn yɛlɛma.
20 Ne natɔ filɛ ka na ne jɔ da la, ani ka da kɔnkɔn. Ni mɔgɔ min ye ne kan mɛn ni ka da yɛlɛ, ne na don o tigi bara, ne na dumuni kɛ o tigi fɛ, ani o tigi na kɛ ne fɛ.
21 Mɔgɔ min mana se sɔrɔ, ne bɛna o lasigi ne da fɛ ne ka masasigilan kan ; iko ne yɛrɛ, ne kɛlen kɔ ka se sɔrɔ, ne taara ne sigi ne Fa da fɛ a ka masasigilan kan cogo min.
22 Hakili ye min fɔ Jamasenu ye, tulo bɛ mɔgɔ min fɛ, o tigi ka o lamɛn.»
4
II Kirayako gundomaw yeli 1.
Ala ka Donba ɲɛbilakow
Ala bɛ diyɛn dakanw di Sagaden ma
1 O kɛlen kɔ, ne ye da dɔ yɛlɛlen ye sankolo la.
Ani kumakan, ne tun ye min mɛn ka ban, iko burufiyɛkan, o tun bɛ ka a fɔ ne ye ko : « Yɛlɛn ka na fo yan, ani ko min ka kan ka kɛ kɔ fɛ, ne bɛna o jira i la .»
2 O yɔrɔnin kelen na, ne ladɔnniyara Hakili fɛ.
Masasigilan dɔ tun labɛnnen bɛ sankolo la, ani dɔ tun sigilen bɛ masasigilan kan.
3 Min sigilen bɛ o cogo la, o bisigi tun bɛ iko luulu ɲɛgɛn-ɲɛgɛnnen, wali iko onikisi luulu finman, ani Ala ka murujan dɔ ɲɛ ɲugujilama mɛnɛmɛnɛtɔ tun kɛlen bɛ ka masasigilan lamini.
4 Masasigilan mugan ni naani bɛ o Masasigilan lamini na, mɔgɔkɔrɔ mugan ni naani, olu dulɔkijɛmantigiw ni u sanufugulatigiw sigilen bɛ a lamini na masasigilanw kan.
5 Sanyɛgɛyɛgɛ, mankanba ani sanpɛrɛnkan dɔw bɛ ka bɔ Masasigilan na, ani mɔɲɔn wolonwula mɛnɛnen bɛ ka jeni Masasigilan ɲɛ fɛ : Ala Hakili wolonwula ye olu ye.
6 A bɛ iko kɔgɔji dɔ bɛ masasigilan ɲɛ fɛ, kɔgɔji min ɲɛ bɛ iko ji siminen ɲɛ.
Fɛn ɲɛnama naani bɛ Masasigilan cɛ ma ani a lamini na; fɛn ɲɛnama ninnu kɔ ni u ɲɛ bɛɛ falen bɛ ɲɛkisɛw la.
7 Fɛn ɲɛnama fɔlɔ bɔlen bɛ waraba dɔ fɛ; filanan bɔlen bɛ nturawalan dɔ fɛ, sabanan ɲɛda bɛ iko mɔgɔ ɲɛda, naaninan bɔlen bɛ bɔn dɔ wulitɔ fɛ.
8 Kaman wɔɔrɔ tun bɛ fɛn ɲɛnama naani ninnu bɛɛ kelen-kelen na, kamanw kɔkanna ani kɔnɔna bɛɛ falen ɲɛkisɛw la.
Su fara tile kan, fɛn ɲɛnama ninnu kɔni tun bɛ weleweledali dɔrɔn na, ko : «Senuyatigi! Senuyatigi! Senuyatigi ye Matigi ye, Ala Kobɛɛsebaga, Min tun bɛ, Min bɛ ani Min bɛ na ».
9 Fɛn ɲɛnamaw tun mana tanuni ni bonya ani barikadali lase tuma o tuma Masasigilan kannasigibaga ma, ale min ye Balo tigi ye sanga ni waati bɛɛ; 10 mɔgɔkɔrɔ mugan ni naani ninnu tun bɛ u ɲɔngiri masasigilan kannasigibaga ɲɛ kɔrɔ, ka sangaw bɛɛ Balo tigi bato, ka u ka sanufugula lafili masasigilan ɲɛ kɔrɔ ka a fɔ ko : 11 «An Tigi ni an ka Ala, e ni dawula ni bonya ani sebagaya ka kan, ka a masɔrɔ e de ye fɛn bɛɛ da, e sago de ye ko u ka kɛ, ani ko u dara.»
5
1 O la, ne ye Kitabu kurulen dɔ ye masasigilan kannasigibaga kininbolo la. O kitabu kɔ ni a ɲɛ bɛɛ tun sɛbɛnnen don, ani taamasenɲɛ wolonwula tun bɛ o la ka a datugu.
2 O kɔ, ne ye mɛlɛkɛ barikama dɔ ye, min tun bɛ ka pɛrɛn ka welewele da, ko : « Ka kitabu walawala ni ka a taamasenɲɛ wuli ka bɔ a la, Jɔnni dun ni o ka kan?»
3 Nka, ka kitabu walawala, ni ka a kɔnɔnasɛbɛnni mafilɛ, mɔgɔ si tɛ sankolo la, dugukolo kan wali dugukolo jukɔrɔ min tun bɛ se ka o kɛ.
4 O la, ne kɔni, ne tun bɛ ka kasiba kɛ, katugu ka kitabu walawala ni ka a kɔnɔ sɛbɛnni mafilɛ, mɔgɔ si tun ma sɔrɔ min ni o tun ka kan.
5 Nka mɔgɔkɔrɔw dɔ la kelen ko ne ma : « I kana kasi.
A filɛ ko Zida sibolo waraba, Dawidi bɔnsɔn, o ye se sɔrɔ: Taamasenɲɛ wolonwula bɛ kitabu min na, ale de bɛna a walawala.»
6 O kɔ ne ye fɛn min ye tugun, o filɛ : Sagaden dɔ tun bɛ masasigilan kan, ani fɛn ɲɛnama naani, ani mɔgɔkɔrɔw ɲɛfɛla la; o sagaden tun jɔlen don, ani a tun bɛ iko ni a tun fagalen don; a biɲɛkolow tun ye wolonwula ye, ani a ɲɛkisɛw fana tun ye wolonwula ye; Ala Hakili wolonwula ko don, minnu cira ka taa diyɛn fan bɛɛ la.
7 A ye a madon ni ka Kitabu minɛ, masasigilan kannasigibaga ye min di a ma ni kininbolo ye.
8 Sagaden ye kitabu minɛ minkɛ, fɛn ɲɛnama naani ani mɔgɔkɔrɔ mugan ni naani ye u biri a ɲɛ kɔrɔ. Nkɔni dɔ tun bɛ u kelen-kelen bolo ani minnifilen sanuma falen sumadiyalan na, minnu ye mɔgɔ senuw ka deliliw ye.
9 U tun bɛ ka nin dɔnkilikura da, ko : « Taamasenɲɛw bɛ Kitabu min na, ka o minɛ ni ka o walawala, i ni o ka kan, katugu i sarakara; i joli fɛ, i ye mɔgɔw kunmabɔ Ala ye ka bɔ siyaw bɛɛ la, kanw bɛɛ fɔbagaw la, jama bɛɛ la, 10 ani i ye olu kɛ an ka Ala ka masasiw ani a ka sɔnnikɛlaw ye, wa olu de bɛna diyɛn masaya kɛ.»
11 Fɛn min jirala ne na, ka o to ne ɲɛ kɔrɔ, ne tulo donna mɛlɛkɛw jamakuluba kan na.
U tun jɔlen bɛ ka masasigilan ni fɛn ɲɛnamaw ani mɔgɔkɔrɔw lamini.
U tun ye ba kelen kuluw ka da ba kelen kuluw kan, ani ba tan kuluw ka da ba tan kuluw kan.
12 U tun bɛ pɛrɛn na ka a welewele da, ko : « Sagaden min fagara, ale de ka kan ni sebagaya, nafolotigiya, hakilimaya, fanga, bonya ni dawula ani dubaw ye.»
13 O kɔ ne ye fɛn dalenw bɛɛ wɔyɔkan mɛn sankolo la, dugukolo kan, dugukolo jukɔrɔ ani kɔgɔji kan. Dafɛn o fɛn bɛ o yɔrɔw la, olu bɛɛ tun bɛ ka a fɔ: «Min sigilen bɛ masasigilan kan, ani Sagaden : dubaw, bonyali, dawula ani setigiya ka kɛ o ye sanga ni waati bɛɛ.»
14 Fɛn ɲɛnama naani ninnu tun bɛ a fɔ ko : «Amiina!», ani mɔgɔkɔrɔw tun bɛ u biri ka batoli kɛ.
6
1 O kɔ ne ye fɛn min ye tugun, o filɛ nin ye : Sagaden ye taamasenɲɛ wolonwula la fɔlɔ wuli ka bɔ yen minkɛ, ne ye fɛn ɲɛnama naani ninnu la fɔlɔ kan mɛn iko sanpɛrɛnkan, a ko : « Na !»
2 O la, a filɛ ko so jɛman dɔ bɔra ne ye.
Yɛlɛnbaga min bɛ so kan, kala dɔ tun bɛ o bolo.
Sanufugula dɔ dira a ma, o kɔ a setigima taara ka taama setigiya kama.
3 A ye taamasenɲɛ filanan wuli ka bɔ yen minkɛ, ne ye fɛn ɲɛnama filanan kan mɛn, a ko : « Na !»
4 O la, so wɛrɛ bɔra, o tun ye bilenman ye.
Yɛlɛnbaga min tun bɛ o so kan, se dira o ma ka hɛra bɔɔsi diyɛn na, walasa mɔgɔw ka ɲɔgɔn faga.
Npan janba dɔ dira a ma.
5 A ye taamasenɲɛ sabanan wuli ka bɔ yen minkɛ, ne ye fɛn ɲɛnama sabanan kan mɛn, a ko : « Na!»
O la, a filɛ ko so finman dɔ bɔra ne ye.
Yɛlɛnbaga min tun bɛ so in kan, mantɛgɛ tun bɛ o bolo.
6 Ne ye kan dɔ mɛn iko kumakan ka bɔ fɛn ɲɛnama naani cɛ la min tun bɛ ka a fɔ ko : « Alikama mureɲɛ kelen ka san warijɛkisɛ kelen na, ani ɲɔ mureɲɛ saba ka san warijɛkisɛ kelen na.
Fɛn min ye tulu ni ɛrɛzɛn ta fan ye, i kana olu tiyɛn. »
7 A ye taamasenɲɛ naaninan wuli ka bɔ yen minkɛ, ne ye fɛn ɲɛnama naaninan kan mɛn, a ko : « Na !»
8 O la, a filɛ ko so ɲugujilama dɔ bɔra ne ye.
Yɛlɛnbaga min bɛ so kan, o tɔgɔ ye ko : « Saya », ani Suw-ka-yɔrɔ tun tugulen bɛ a kɔ.
O la, se dira olu ma diyɛn tilayɔrɔ naani sigiyɔrɔma kelen kunna, walasa u ka mɔgɔw faga ni npan ye, ka u faga kɔngɔba fɛ, fiɲɛbanaba fɛ, ani dugukolo kanna wara juguw fɛ.
9 A ye taamasenɲɛ duurunan wuli ka bɔ yen minkɛ, minnu tun fagara Ala ka Kuma ani u ka seereyali kosɔn, ne ye olu bɛɛ lajɛlen dusu ye sɔnnibanbe jukɔrɔ.
10 U tun bɛ ka pɛrɛnkanba bɔ, ko : « Matigi, e min ye Senuya tigi ye ani e min ye Tiyɛntigi ye, i na mɛn ni i ma kiri tigɛ, ani ka an joli jurusara bɔ dugukolo kanmɔgɔw la wa ?».
11 O la, dulɔki jɛman dɔ dira olu kelen-kelen ma, ani a fɔra u ye ko : u ka muɲu dɔɔnin hali bi, fo u baarakɛɲɔgɔnw ni u balimaw minnu ka kan ka faga iko u yɛrɛ, olu jate ka dafa.
12 O kɔ, ne ye fɛn min ye tugun, o filɛ nin ye : A ye taamasenɲɛ wɔɔrɔnan wuli ka bɔ yen minkɛ, dugukoloyɛrɛyɛrɛba kɛra.
Tile finna iko yɔsifini, ani kalo mumɛ kɛra iko joli.
13 Sankolo dolow binna dugukolo kan, iko sanfiyɛnba kɛtɔ ka torosun denw geren burun.
14 Sankolo donna ɲɔgɔn na iko kitabu kurulen, ani kuluw ni gunw bɔra u nɔ na.
15 Diyɛn masakɛw, mɔgɔbaw, kɛlɛbolokuntigiw, nafolotigiw ani fangatigiw, mɔgɔw bɛɛ : jɔn ni hɔrɔn ye u dogo kuluwow kɔnɔ ani farapɛrɛnw cɛ la. 16 U tun bɛ ka a fɔ kuluw ni faraw ye ko : « Aw ka bin an kan ka an ɲɛmadogo ka bɔ masasigilan kannasigibaga la ani ka an kisi Sagaden ka Dimi ma.
17 Katugu u ka Dimi Donba tun sera, ani Jɔnni bɛ se ka jɔ u ɲɛkɔrɔ ?»
7
Ala ka magannaw na kisi
1 Ko ninnu bɛɛ kɔ, ne ye mɛlɛkɛ naani jɔlen ye diyɛn cunkun naani na. U tun bɛ ka diyɛn fiyɛn naani minɛ walasa fiyɛn si kana ci dugukolo kan, kɔgɔji kan ani jiri si fan fɛ.
2 Ne ye mɛlɛkɛ dɔwɛrɛ yɛlɛntɔ ye ka bɔ tile bɔyɔrɔ fan fɛ. Balotigi Ala ka taamasenɲɛ tun bɛ a bolo.
A ye pɛrɛnkanba bɔ mɛlɛkɛ naani ye, se tun dira minnu ma ka dugukolo ni kɔgɔji silatunun. A ko u ma : 3 « Aw kana dugukolo ni kɔgɔji ani jiriw silatunun, sani an ka taamasenɲɛ kɛ an ka Ala ka jɔnkunnandiw tenda la».
4 Taamasenɲɛ kɛra mɔgɔ minnu na, ne lafaamuyara olu jate la. U tun ye mɔgɔ ba kɛmɛ ni bi naani ani naani ye, ka bɔ Isirayɛli sibolow bɛɛ lajɛlen na.
5 Ka bɔ Zida sibolo la, taamasenɲɛ kɛra mɔgɔ ba tan ni fila la. Ka bɔ Uribɛni sibolo la, taamasenɲɛ kɛra mɔgɔ ba tan ni fila la. Ka bɔ Gadi sibolo la, taamasenɲɛ kɛra mɔgɔ ba tan ni fila la.
6 Ka bɔ Asɛri sibolo la, taamasenɲɛ kɛra mɔgɔ ba tan ni fila la. Ka bɔ Nɛfutali sibolo la, taamasenɲɛ kɛra mɔgɔ ba tan ni fila la. Ka bɔ Manase sibolo la, taamasenɲɛ kɛra mɔgɔ ba tan ni fila la.
7 Ka bɔ Simeyɔn sibolo la, taamasenɲɛ kɛra mɔgɔ ba tan ni fila la. Ka bɔ Lewi sibolo la, taamasenɲɛ kɛra mɔgɔ ba tan ni fila la. Ka bɔ Isakari sibolo la, taamasenɲɛ kɛra mɔgɔ ba tan ni fila la.
8 Ka bɔ Zabilɔn sibolo la, taamasenɲɛ kɛra mɔgɔ ba tan ni fila la. Ka bɔ Zozɛfu sibolo la, taamasenɲɛ kɛra mɔgɔ ba tan ni fila la. Ka bɔ Bɛnzamɛn sibolo la, taamasenɲɛ kɛra mɔgɔ ba tan ni fila la.
Ɲɛnatɔmɔnenw ka sebagaya sankolo la
9 O kɔ, ne ye jamaba ye ne ɲɛ na mɔgɔ si tɛ se ka min jate. U tun bɛ bɔ jamanaw bɛɛ la, siyaw bɛɛ la, jamaw bɛɛ la ani kan sifayaw bɛɛ fɔbagaw la.
U tun jɔlen bɛ masasigilan ɲɛ kɔrɔ, ani Sagaden ɲɛ kɔrɔ. Dulɔki jɛman tun bɛ u kan na ani banbolo tun bɛ u bolo. 10 U tun bɛ kulo ka a fɔ: «Kisili dira an ma an ka Ala bolo fɛ, ale min sigilen bɛ masasigilan kan. O dira an ma Sagaden fana fɛ!».
11 Mɛlɛkɛw tun jɔlen bɛ ka masasigilan lamini, mɔgɔkɔrɔw ni fɛn ɲɛnama naani dafɛla la. O mɛlɛkɛw bɛɛ ye u biri fo dugu ma masasigilan sen kɔrɔ, walasa ka Ala bato.
12 U tun bɛ a fɔ ko : «Amiina !
Majamuni, dawula, hakilimaya, ani barikadali, bonya, sebagaya ani fangatigiya : olu ye an ka Ala ta ye san ni san bɛɛ la, Amiina !».
13 O la, mɔgɔkɔrɔ kelen ye kuma ta, ni ka a fɔ ne ye : « Mɔgɔ ninnu… dulɔkijɛ bɛ minnu bɛɛ kan na, olu ye jɔnniw ye, ani u bɔra yɔrɔ jumɛn?»
14 Ne ye a jaabi : Makɛ, e de bɛ o dɔn ».
O la, a ye kuma ta kokura ko : « U bɔra tɔɔrɔba yɔrɔ la.
U ye u ka finiw ko ani ka u yɛrɛ saniya Sagaden joli la.
15 O de kosɔn, u bɛ u jɔ Ala ka masasigilan ɲɛ kɔrɔ ka u magan Ala ye su ni tile a Batosoba kɔnɔ.
Ani min sigilen bɛ masasigilan kan, o na u ladon a ka finibugu kɔrɔ.
16 Kɔngɔ tɛna u minɛ tugun, minnɔgɔ tɛna kɛ u la tugun, tile funteni tɛna u degun 17 ka a masɔrɔ: Sagaden min bɛ u cɛ la masasigilan kan, o na kɛ u Gɛnbaga ye, ka taa ni u ye Balo jiw poyiyɔrɔ la, ani Ala na ɲɛji bɛɛ cɛ ka bɔ u ɲɛ na.»
8
Taamasenɲɛ wolonwulanan
1 Sagaden ye taamasenɲɛ wolonwulanan wuli ka bɔ yen minkɛ, mankan dabilara sankolo la, waati kelen tilancɛ ɲɔgɔn kɔnɔ...
2 Ani mɛlɛkɛ wolonwula minnu jɔlen bɛ Ala ɲɛ kɔrɔ, ne ye olu ye.
Buru fiyɛta wolonwula dira olu ma.
3 Mɛlɛkɛ dɔwɛrɛ nana ka a jɔ sɔnnibanbe da fɛ.
Wusulandaga sanuman dɔ tun bɛ a bolo, ani sumadiyalan camanba dira a ma ko a ka olu ni mɔgɔ senuw bɛɛ ka deliliw lase ɲɔgɔn fɛ sɔnnibanbe sanuma kan, min bɛ masasigilan ɲɛ kɔrɔ.
4 Ani, ka bɔ mɛlɛkɛ bolo la, sumadiyalan sisi yɛlɛnna Ala ɲɛ kɔrɔ, ani mɔgɔ senuw ka deliliw.
5 O tuma, mɛlɛkɛ ye wusulandaga ta, a ye o lafa sɔnnibanbe tasuma na ni ka a fili dugukolo kan.
O kɛlen, sanpɛrɛnkanw, kumakanw, sanyɛgɛyɛgɛw ani dugukoloyɛrɛyɛrɛw kɛra.
Buru fiyɛta naani fɔlɔw
6 Buru fiyɛta wolonwula tun bɛ mɛlɛkɛ wolonwula minnu bolo, olu ye u labɛn burufiyɛ kama.
7 Fɔlɔ ye a ka buru fiyɛ : sanbɛlɛnin ni tasuma ani joli kolonsolen bɔnna dugukolo kan; dugukolo tila sabanan jenina, jiriw tila sabanan jenina ka fara binkɛnɛ bɛɛ lajɛlen kan.
8 Mɛlɛkɛ filanan ye a ka buru fiyɛ ani a kɛra iko kulujanba tasumama dɔ tun filila kɔgɔji la.
Kɔgɔji tila sabanan kɛra joli ye.
9 Kɔgɔji fɛnɲɛnamaw tila sabanan tora a la, ani kɔgɔjikankurunw tila sabanan tiyɛnna.
10 Mɛlɛkɛ sabanan ye a ka buru fiyɛ ani ka bɔ sankolo la, dolo belebeleba dɔ binna min tun mɛnɛnen iko mɔɲɔn.
A binna bajiw tila sabanan la ani jipoyiyɔrɔw kan.
11 A tɔgɔ ye ko : «Tali».
Jiw tila sabanan kɛra taliji ye, ani mɔgɔw caman sara, katugu jiw tun kunanyara.
12 Mɛlɛkɛ naaninan ye a ka buru fiyɛ : tile tila sabanan, kalo tila sabanan, ani dolow tila sabanan halakira.
U ɲɛ dibira u tilancɛ sabanan na : tile yeelen tilancɛ sabanan bɔra a la, ani su fana ta kɛra o cogo kelen na.
13 Ne ye fɛn min ye tugun, o filɛ nin ye : bɔn dɔ wulitɔ fo sanlegelege la, ne ye o pɛrɛnkanba mɛn ka a fɔ ko : « Bɔnɛ, bɔnɛ, bɔnɛ bɛ dugukolokanmɔgɔw ɲɛ, katugu mɛlɛkɛw saba bɛna u ka burufiyɛkan bɔ tugun yen.»
9
Buru fiyɛta duurunan
1 Mɛlɛkɛ duurunan ye a ka buru fiyɛ : ne ye dolo dɔ ye ka bɔ sankolo la ka bin dugukolo kan.
Dingɛdunba kɔlɔn konnɛgɛ dira o ma.
2 A ye Dingɛdunba kɔlɔn dayɛlɛ, ani sisiba bɔra o kɔnɔ iko gansisi ɲɔgɔn. Tile ɲɛ dibira, ka dibi don ten diyɛn kɔnɔ.
3 O la, ntɔn dɔw bɔra o sisi la ka jɛnsɛn dugukolo kan.
Dugukolokan bunteniw fanga ɲɔgɔn dira ntɔnw ninnu ma.
4 Kankari dara u ye ko u kana foyi kɛ bin na, wali fɛn kɛnɛ wali jiri si la, nka ko u ka ko kɛ mɔgɔw dɔrɔn na, Ala ka taamasenɲɛ tɛ minnu tenda la.
5 A ma daga u ye ka olu faga, nka ka u nimatɔɔrɔ kalo duuru kɔnɔ.
U bɛna tɔɔrɔ min da mɔgɔw kan, o na kɛ iko bunteni cinda tɔɔrɔ.
6 O donw la, mɔgɔw na saya ɲini u ɲɛ la ani u tɛna a sɔrɔ. U na saya makasi ani saya na a mabɔ u la.
7 Ntɔnw tun bɛ iko sow labɛnnen kɛlɛ kama : a tun bɛ iko sanufugula bɛ u kun na, ani u ɲɛda tun bɛ iko Adamaden ɲɛdaw.
8 U kunsigi tun bɛ iko musokunsigi ani u ɲinw tun bɛ iko waraba ɲinw.
9 U tun bɛ iko ni nɛgɛdulɔki bɛ u la, ani u kamanw mankan tun bɛ iko kɛlɛkɛsowotorow caman taatɔ mankan.
10 Kuw bɛ u la iko bunteni ta ɲɔgɔn, ku ncɔnmaw.
Se min bɛ u ye ka mɔgɔw ni degun kalo duuru kɔnɔ, o bɛ bɔ u kuw de la.
11 U ka masakɛ ye Dingɛdunba mɛlɛkɛ ye, min tɔgɔ ye Eberekan na ko : « Tiyɛnni » ani Gɛrɛsikan na ko «Tiyɛnnikɛla».
12 Bɔnɛ fɔlɔ tɛmɛnna ani a filɛ bɔnɛ fila wɛrɛ bɛna tugu o la.
Buru fiyɛta wɔɔrɔnan
13 Mɛlɛkɛ wɔɔrɔnan ye a ka buru fiyɛ : ne ye kumakan dɔ mɛn ka bɔ sɔnnibanbe sanuma cunkun naani la, (sɔnnibanbe) min bɛ Ala ɲɛ kɔrɔ.
14 O kan tun bɛ ka a fɔ mɛlɛkɛ wɔɔrɔnan ye, buru fiyɛta tun bɛ min bolo ko : « Mɛlɛkɛ naani minnu sirilen bɛ Efarati ba da la, i ka olu foni».
15 Mɛlɛkɛ naani minnu tun labɛnnen bɛ mɔgɔw tila sabanan fagali waati ni a don ni a kalo ni a san kama, olu fonina.
16 Kɛlɛden sotigiw jate tun ye ba camanba ye.
O jate fɔra ne ye.
17 Gundomayeli sen fɛ, sow ni sotigiw jirala ne na nin cogo la : u ka nɛgɛdulɔki tun bɛ iko tasuma, iko luulu bilennen ani iko kiribi.
Sow kunkolo tun bɛ iko waraba kunkolo, ani tasuma, sisi ani kiribi tun bɛ bɔ u da la.
18 Nin masiba saba sabu fɛ, tasuma, sisi ani kiribi, minnu tun bɛ bɔ u da la, mɔgɔw tila sabanan halakira.
19 Katugu fanga min bɛ sow ye, o bɛ u da la ani u ku fana na.
Bawo, u kuw bɔlen bɛ saw ku fɛ, kunkolo bɛ u fɛ ani olu sabu fɛ u bɛ se ka mɔgɔw tɔɔrɔ.
20 Fɛn min ye mɔgɔ tɔw ta fan ye, minnu tun ma sa masiba koɲɛw fɛ, olu ma u kɔdon u bolow ka fɛn dilalenw la, nka u tora ka jinɛjuguw bato, boliw sanuma, warijɛmaw, nsiranɛgɛmaw, kabakurumaw, jirimaw, olu minnu tɛ se ka yeli kɛ ni ka mɛnni kɛ ani ka taama.
21 U ma u kɔdon u ka mɔgɔfagaw la, u ka subagayakow la, u ka diyatɔyakow ani u ka sonyalikow la.
10
Ɲɛganba kɔsa
1 O kɔ ne ye mɛlɛkɛ barikama dɔwɛrɛ jigintɔ ye ka bɔ sankolo la, kabasen dɔ tun kɛlen bɛ ka a lamini, nɔɔrɔ tun bɛ ka yelenkun a kunkolo lamini la, a ɲɛda tun bɛ iko tile, ani a sen fila iko samasen tasumalamaw.
2 Kitabu dɔgɔmannin dɔ walawalalen tun bɛ a bolo.
A ye a kininsen da kɔgɔji kan, ka a numasen da dugukolo kan, 3 A ye pɛrɛnkanba bɔ iko waraba konbokan.
A pɛrɛnna minkɛ, sanpɛrɛn wolonwula pɛrɛnkan bɔra.
4 Sanpɛrɛn wolonwula pɛrɛntuma ye a sɔrɔ ne tun bɛna sɛbɛnni kɛ, nka ne ye kumakan dɔ mɛn ka bɔ sankolo la, ko : « Sanpɛrɛn wolonwula ye ko minnu fɔ, i ka olu to gundo la ani i kana u sɛbɛn».
5 O la, ne tun ye mɛlɛkɛ min jɔlen ye kɔgɔji ni dugukolo kan, o ye a kininbolo kɔrɔta san fɛ.6 Balotigiya bɛ Min bolo sanga ni waati bɛɛ, min ye sankolo ni a kɔnɔnafɛnw da, ka dugukolo ni a kanfɛnw ani kɔgɔji ni a kɔnɔnafɛnw da, mɛlɛkɛ nin ye a kali o ye, ko : « Makɔnɔni tɛna kɛ tugun!».
7 Nka mɛlɛkɛ wolonwulanan kan bɛna mɛn don minnu na, ni a ye a ka buru fiyɛli daminɛ, o tuma, Ala ka gundo na dafa iko a ye a suda cogo min na a ka magannaw la, ni olu ye kiraw ye.
8 O kɔ, ne tun ye kumakan min mɛn ka bɔ sankolo la, o kumana ne ye tugunni, ani a ko : « Taa ka kitabu dɔgɔmannin walawalalen minɛ ka bɔ mɛlɛkɛ bolo, min jɔlɛn bɛ kɔgɔji ni dugukolo kan ».
9 Ne ye ne madon mɛlɛkɛ la, ka a ɲini a fɛ ko a ka kitabu dɔgɔmannin di ne ma.
A ko ne ye: «A ta, ani i ka a dun! A na i nuguw kunanya, nka, ni i ye a lakunun, a bɛna i dakɔnɔna timiya iko dinɔnɔ».
10 Ne ye kitabu dɔgɔmannin minɛ mɛlɛkɛ bolo la, ani ne ye o dun.
Ne dakɔnɔna timiyara iko dinɔnɔ, nka, ne ye a lakunun minkɛ, a ye ne nuguw kunanya.
11 O la, a fɔra ne ye ko : « I ka kan ka kiraya kɛ kokura jamaw, jamana fasiyakanw fɔbagaw ani masakɛw camanba ko la».
11
Seere fila
1 Bɔkala dɔ dira ne ma, sumanikɛkala ɲɔgɔn ani a fɔra ne ye ko : «Wuli ka Alabatosoba suma ani sɔnnibanbe ani mɔgɔ minnu bɛ ka batoli kɛ yen.
2 Nka Alabatosoba kɛnɛmanakɛnɛ, i ka o to yen, i kana o suma, katugu o dira siyaw ma minnu na taa-ni-ka-segin kɛ Dugu senu kɔnɔ, kalo bi naani ni fila kɔnɔ.
3 Ani ne na a to ne seere fila ninnu ka kiraya kɛ, ka bɔrɔ to u kan na, tile ba kelen ni kɛmɛ fila ni bi wɔɔrɔ kɔnɔ.
4 Olu ye oliwujirisun fila ni fitinɛdaga fila ye, minnu jɔlen bɛ diyɛn Matigi ɲɛ kɔrɔ.
5 Ni mɔgɔ bɛ a fɛ ka kojugu kɛ olu la, tasuma dɔ bɛna bɔ u da la ka u juguw jeni.
Ɔwɔ, mɔgɔ min sago mana kɛ ka kojugu kɛ u la, o tigi sacogo ka kan ka kɛ ten.
6 Se bɛ o seere fila bolo, ka sankolo datugu, walasa sanji kana na ka sumaya da u ka kiraya donw la.
Se bɛ u ye fana ka ji yɛlɛma ka kɛ joli ye, ani ka bɔnɛ ba tan bin diyɛn kan, tuma o tuma mana u diya.
7 Nka, u mana tila u ka seereyali kɛli la tuma min, wara min bɛ bɔ Dingɛdunba kɔnɔ, o na u kɛlɛ, ka se u la ni ka u faga.
8 U suw na to Duguba fɛrɛ la, Kirayatɔgɔ kɔrɔmaw dalen bɛ Duguba min na ko Sodɔmu ani Misira, dugu min yɛrɛ kɔnɔ u Matigi gengenna kuruwajiri kan.
9 Mɔgɔw bɛna na ka bɔ jamaw bɛɛ la, sibolow bɛɛ la, fasiyakan fɔbagaw bɛɛ la ani siyaw bɛɛ la ka u suw mafilɛ tile saba ni tila kɔnɔ, nka labilali tɛna di ko ka suw don kaburu la.
10 O na diya diyɛnkɔnɔmɔgɔw ye, u na ɲagali o la, u na ɲɔgɔn sama, katugu kira fila ninnu tun ye diyɛnkɔnɔmɔgɔw nimatɔɔrɔ haali.
11 Nka, a tile saba ni tila tɛmɛnnen kɔ, ni min bɛ bɔ Ala bolo, o donna u la ani u wulila ka u jɔ u sen kan. O tuma, mɔgɔ minnu tun bɛ ka u mafilɛ, jasiranba ye olu minɛ.
12 Seere fila ninnu ye pɛrɛnkanba dɔ mɛn ka bɔ sankolo la, min tun bɛ ka a fɔ u ye ko : « Aw ka yɛlɛn fo yan!».
O la, u yɛlɛnna sankolo la kabasen cɛ la, u juguw ɲɛ na.
13 O waati yɛrɛ la, dugukoloyɛrɛyɛrɛba dɔ kɛra, dugu tila tannan binna ani mɔgɔ ba wolonwula tora o masiba la.
Mɔgɔ minnu kisira, olu jasirannenba ye Ala Taanna tanu.
Buru fiyɛta wolonwulanan
14 Bɔnɛ filanan tɛmɛnna. A filɛ : bɔnɛ sabanan bɛ na sɔɔni.
15 Mɛlɛkɛ wolonwulanan ye a ka buru fiyɛ.
Kumakanbaw bɔra sankolo la ko : «Sisan diyɛn masaya ye an Matigi ni a ka Krista ta ye; a na masaya kɛ san ni san bɛɛ la».
16 Mɔgɔkɔrɔ mugan ni naani, minnu sigilen bɛ u ka masasigilan kan Ala ɲɛ kɔrɔ, olu ye u bin dugu ma ka Ala bato ko: 17 «Matigi Ala kobɛɛsebaga, Min bɛ ani Min tun bɛ, an bɛ barika da i ye, katugu i ye i ka sebagaya jira, ni ka i ka masaya sigi.
18 Siyaw dimina, nka a filɛ, sisan e de funuwaati sera, ani suw kiritigɛtuma, i ka magannaw kiraw, mɔgɔ senuw ani mɔgɔ minnu bɛ siran i Tɔgɔ ɲɛ, bolomadɔgɔw ka fara mɔgɔbaw kan, olu saratuma sera. Nka diyɛn tiyɛnbagaw halakituma fana sera».
19 Ala Batosoba min bɛ sankolo la, o dayɛlɛla ani Jɛ wagande yera a Batosoba kɔnɔ.
O tuma, sanyɛgɛyɛgɛw kɛra, ka fara kumakanw, dugukoloyɛrɛyɛrɛ ani sanbɛlɛnin camanba kan.
12
Muso ni bilisi
1 Taamasenɲɛ dɔ yera sankolo la : muso dɔ tun don.
Tile melekelen bɛ a la iko dulɔkiba; kalo bɛ a sen kɔrɔ ; ani dolo tan ni fila bɛ ka a kunkolo lamini.
2 A lasiribagatɔ tun don, ani a tun bɛ kulo, ka a degunnen to tin kɔnɔdimi fɛ.
3 Taamasenɲɛ dɔwɛrɛ bɔra sankolo la : bilisi belebele dɔ tun don, min bilennen tun bɛ iko tasuma. Kunkolo wolonwula ani biɲɛkolo tan tun bɛ a la. Sanufugula fana tun bɛ a kunkolo kelen-kelen na.
4 A kukala tun bɛ ka sanfɛdolow tila sabanan faari, ni ka olu labin dugukolo kan.
Bilisi nin tun jɔlen bɛ muso tintɔ in ɲɛ kɔrɔ, walasa ka o den dun, den mana wolo yɔrɔnin min.
5 Muso jiginna denkɛ la; den cɛman min na kɛ diyɛn siyaw bɛɛ ɲɛminɛbaga ye, iko gɛnnikɛla, ani min na taa ni u ye ka gɛnnibere nɛgɛma to a bolo.
Den tara ka bɔ Ala ni o ka masasigilan da fɛ; 6 ani muso bolila ka taa kungolankolon kɔnɔ, Ala tun ye sigiyɔrɔ labɛn a ye yɔrɔ min, walasa a ka labalo o yɔrɔ la tile ba fila ani kɛmɛ ni bi wɔɔrɔ kɔnɔ.
7 O la, kɛlɛ kɛra sankolo la : Misɛli ni a ka mɛlɛkɛw ye bilisi kɛlɛ.
8 Bilisi fana ni a ka mɛlɛkɛw tun bɛ ka kɛlɛ kɛ, nka a ma se sɔrɔ; yɔrɔ ma sɔrɔ olu ye tugun sankolo la.
9 Bilisi belebeleba, sa kɔrɔ, min bɛ wele ko Kɔnɔsulikɛla ni Sitanɛ, diyɛn mumɛ bɛɛ nɛgɛnbaga, o kerunna ka a labin. A labinna dugukolo kan, ale ni a ka mɛlɛkɛw ɲɔgɔn fɛ.
10 Ne ye kumakanba dɔ mɛn sa, ka bɔ sankolo la ko : « A filɛ : an ka Ala ka Kisili ni a ka sebagaya, ani a ka masaya sera. A ka Krista fana ka fanga sera ; katugu an balimaw jalakibaga, min tun bɛ ka u jalaki an ka Ala ɲɛ kɔrɔ su ni tile, o kerunna ka a labin.
11 Nka, olu kɔni, olu sera a la ka o sabu kɛ Sagaden joli ye, ani Kuma ye, u ye min seereya. U ye u ban u niw la ka saya ta.
12 O de kosɔn, aw sankolow, aw ka ɲagali, ani aw fana minnu sigilen bɛ u kɔnɔ !
Dugukolo ni kɔgɔji, bɔnɛ bɛ aw ye, katugu Sitanɛ jiginna ka taa aw fan fɛ, a fununnenba, katugu a bɛ a dɔn ko a ka waati man jan tugun.»
13 Bilisi ye a yɛrɛ fililen ye dugukolo kan minkɛ, a bolila muso nɔ fɛ min tun jiginna denkɛ la.
14 Nka, bɔn belebeleba kaman fila dira muso ma, walasa a ka wuli ka taa kungolankolon kɔnɔ, yɔrɔ labɛnnen na a labaloli kama, ka a mabɔ ten sa la, san saba ni tila kɔnɔ.
15 O la, sa ye ji fɔɔnɔ iko baji muso nɔ fɛ, walasa ji ka taa ni a ye.
16 Nka dugukolo ye muso madɛmɛn, dugukolo dayɛlɛla ni ka bilisi ka baji fɔɔnɔnen bɛɛ min.
17 Bilisi dimina sa ka kɛlɛ ɲɛsin muso bɔnsɔnw ma, minnu bɛ Ala ka ciw tiimɛ ni ka Yezu ka seereyali mara.
18 O kɛlen kɔ, a ye a kɔn kɔgɔjida cɛncɛn kan.
13
1 O la, ne ye wara dɔ bɔtɔ ye kɔgɔji la, biɲɛkolo tan ani kunkolo wolonwula tun bɛ a la, sanufugula tan tun bɛ a biɲɛkolow la ani Ala haramukanw tun sɛbɛnnen bɛ a kunkolow la.
2 Ne ye wara min ye, o tun bɔlen bɛ waraninkalan fɛ, a senw tun bɛ iko urusi senw, ani a da iko waraba da.
Bilisi ye a ka sebagaya, a ka masasigilan ani fangaba di a ma.
3 A kunkolo dɔ tun bɛ iko ni joginda juguba tun bɛ o la, nka o joginda juguba kɛnɛyara.
Dugukolo mumɛ kabakoyalen tugura wara nɔ fɛ.
4 Mɔgɔw ye bilisi bato, katugu a tun ye fanga di wara ma, ani mɔgɔw ye wara bato ka a fɔ ko : «Jɔnni sanga ɲɔgɔn ye wara ye, ani Jɔnni bɛ se ka a kɛlɛ?».
5 Da dira a ma ka kuncɛbaya kumaw ani Ala haramukanw fɔ, ani se dira a ma ka ko kɛ kalo bi naani ni fila kɔnɔ.
6 A binna ka Ala haramukanw fɔ, ka Ala Tɔgɔ ni a sigiyɔrɔ lagosi ani mɔgɔ minnu sigiyɔrɔ ye sankolo ye.
7 Labilali dira a ma ka mɔgɔ senuw kɛlɛ ni ka se u la, ani fanga dira a ma sibolow bɛɛ kan, jamaw bɛɛ, fasiyakanw fɔbagaw bɛɛ kan.
8 Dugukolo kan mɔgɔw la, mɔgɔ o mɔgɔ tɔgɔ ma sɛbɛn, kabini diyɛn datuma, Sagaden fagalen ka Balo kitabu kɔnɔ, olu bɛɛ bɛna a bato.
9 Tulo bɛ mɔgɔ min fɛ, o tigi ka lamɛnni kɛ :
10 Mɔgɔ min ɲɛsigi ye kaso ye, o tigi na bila kaso la.
Mɔgɔ min ɲɛsigi ye npannafagali ye, o tigi na faga ni npan ye.
Mɔgɔ senuw ka timinandiya ni u ka dannaya waati sera.
11 O kɔ, ne ye wara dɔwɛrɛ yɛlɛntɔ ye ka bɔ dugukolo la.
Biɲɛkolo fila tun bɛ a kun, iko sagaden, nka a tun bɛ kuma iko bilisi.
12 A bɛ wara fɔlɔ ka fanga mumɛ bɛɛ waleya o ɲɛ kɔrɔ. Wara fɔlɔ min joginda juguba kɛnɛyara, a bɛ dugukolo ni a kanmɔgɔw bila ka o bato.
13 A bɛ dakabanakow kɛ, fo ka tasuma dɔ lajigin ka bɔ sankolo la ka na dugukolo kan, bɛɛ ɲɛ na.
14 A bɛ dugukolo kan mɔgɔw nɛgɛn ni a ka dakabanakow ye, a bilara ka minnu kɛ wara ɲɛ kɔrɔ. Npan joginnɔ bɛ o wara min na ani min seginna ka balo kokura, a bɛ dugukolo kan mɔgɔw kɔnɔnasu ko olu ka ja dɔ turu o wara bonyali kama.
15 Labilali dira a ma ka ni don wara ja nin na walasa o ka kuma yɛrɛ ni ka a fɔ ko mɔgɔ o mɔgɔ tɛ wara ja bato, o tigi ka bila saya la.
16 Bolomadɔgɔ ni mɔgɔba, faama ni faantan, hɔrɔn ni jɔn, a bɛ bɛɛ lajɛlen waajibiya ka taamasenɲɛ dɔ kɛ u kininbolo la wali u ten na.
17 Ani mɔgɔ si tɛna se ka sanni kɛ wali ka feereli kɛ ni taamasenɲɛ nin tɛ a la, wara tɔgɔ wali a tɔgɔ jate kɔni.
18 Nin yɔrɔ la, fo miiri ni taasi ka kɛ :
hakili bɛ mɔgɔ min fɛ o tigi bɛ se ka wara tɔgɔ jate faranfasiya dɔn. Katugu jate nin ye mɔgɔ dɔ tɔgɔ ye; jate kɔni ye kɛmɛ wɔɔrɔ ni bi wɔɔrɔ ani wɔɔrɔ.
14
Sagaden jɛɲɔgɔnw
1 Ne ye fɛn min ye tugun, o filɛ nin ye : Sagaden tun jɔlen bɛ Siyɔn kulu la, ani ale fɛ, mɔgɔ ba kɛmɛ ni bi naani ni naani, Sagaden ni a Fa Tɔgɔ sɛbɛnnen bɛ minnu ten na.
2 Ani ne ye kumakan dɔ mɛn ka bɔ sankolo la, iko kɔgɔjiw mankan wali sanpɛrɛn mankanba, nka ne tun bɛ o kumakan min mɛn na ne tulo la, o tun bɛ fana iko nkɔnifɔla dɔnkilidalaw kan.
3 U tun bɛ ka dɔnkilikura dɔ da masasigilan ɲɛ fɛ, ani fɛn ɲɛnama naani ani maakɔrɔw ɲɛ kɔrɔ.
Mɔgɔ si tun tɛ se ka o dɔnkili dege, fo mɔgɔ ba kɛmɛ ni bi naani ni naani, minnu ye diyɛnnamɔgɔ kunmabɔlenw ye.
4 U ma u yɛrɛ lanɔgɔ musokow la, katugu u tora u ka denmisɛnya na.
Olu tugulen bɛ Sagaden na a taayɔrɔ bɛɛ la.
U kunmabɔra ka bɔ mɔgɔ tɔw cɛ la, ka kɛ iko suman nitaw kunfɔlɔw Ala ni Sagaden ma.
5 U ma nkalon tigɛ abada; jalakintanw don.
Mɛlɛkɛ dɔw bɛ kiritigɛ waati suda
6 O kɔ, ne ye mɛlɛkɛ dɔwɛrɛ ye, min tun bɛ ka wuli san legelege la. Kibaroduman nin ye daminɛbali ani banbali ye, o tun bɛ a fɛ ka o lakali dugukolo kanmɔgɔw ye : siyaw bɛɛ ye, sibolow bɛɛ ye, kanw bɛɛ fɔbagaw ani jamaw bɛɛ ye.
7 A tun bɛ pɛrɛn ka a fɔ ko : « Aw ka siran Ala ɲɛ ni ka a tanu, katugu a ka kiritigɛwaati sera.
Sankolo, dugukolo, kɔgɔji ani jipoyiyɔrɔw Dabaga, aw ka o bato».
8 Ani mɛlɛkɛ dɔwɛrɛ, mɛlɛkɛ filanan, tugura a nɔ fɛ ka a fɔ ko : « Babilɔni galoduguba.... o cira, o cira! Ale min ye siyaw bɛɛ lafa ni a ka diyatɔya ɛrɛzɛndɔlɔ ye ».
9 Ani mɛlɛkɛ dɔwɛrɛ, mɛlɛkɛ sabanan tugura a la, ani ka pɛrɛn ko : « Mɔgɔ min bɛ ka wara ni a ja bato, ni a taamasenɲɛ bɛ a ten na wali a bolo la, 10 o tigi fana na Ala ka funun ɛrɛzɛndɔlɔ dɔ min, min kolonsonbali kɛlen bɛ a ka funun minnifilen kɔnɔ, ani o tigi na tɔɔrɔ tasuma ni kiribi la, mɛlɛkɛ senuw ɲɛ kɔrɔ ani Sagaden ɲɛ kɔrɔ.
11 Mɔgɔ minnu bɛ ka wara ni a ja bato ani wara tɔgɔ taamasenɲɛ bɛ mɔgɔ o mɔgɔ la, olu ka tɔɔrɔw sisi bɛna yɛlɛn san ni san bɛɛ la, ani lafiya tɛ olu ye su fara tile kan.
12 Mɔgɔ senuw ka timinandiya waati sera, olu minnu bɛ Ala ka Ciw mara ni ka da Yezu la ».
13 O kɔ, ne ye kumakan dɔ mɛn ka bɔ sankolo la. A ko ne ye : « A sɛbɛn : mɔgɔ salen minnu sara Matigi diyanye kɔnɔ, olu kunna ka di.
Kabini sisan, Hakili ko ten : u ka u lafiya u ka baaraw la, katugu u kɛwalew tugulen bɛ u nɔfɛ ».
Suman tigɛli
14 Ne ye kabasen jɛman dɔ ye, ani dɔ tun sigilen bɛ o kabasen kan, min tun bɔlen bɛ Adamaden dɔ la. Sanufugula dɔ tun bɛ a kun na, ani wɔlɔsɔ daduman dɔ tun bɛ a bolo.
15 Mɛlɛkɛ dɔwɛrɛ bɔra Alabatosoba kɔnɔ, o pɛrɛnna ka a fɔ kabasen kansigibaa ye ko : « I ka wɔlɔsɔ ta ani ka kanni kɛ, kanniwaati sera, katugu dugukolo sumanw kɔni kɔgɔra».
16 O la, min tun sigilen bɛ kabasen kan, o ye wɔlɔsɔ fili dugukolo kan, ani dugukolo sumanw kanna.
17 O kɔ, mɛlɛkɛ dɔwɛrɛ bɔra sankolo la Alabatosoba kɔnɔ; wɔlɔsɔ daduman dɔ tun bɛ o fana bolo.
18 Mɛlɛkɛ dɔwɛrɛ nana tugun ka bɔ sɔnnibanbe da fɛ; se tun bɛ o bolo tasuma kan. Wɔlɔsɔ daduman tun bɛ min bolo a pɛrɛnna ka a fɔ o ye ko : « I ka wɔlɔsɔ daduman ta, ani ka ɛrɛzɛndenw tigɛ dugukolo ɛrɛzɛnforo la, katugu ɛrɛzɛndenw mɔna».
19 Mɛlɛkɛ ye wɔlɔsɔ fili dugukolo kan, ka ɛrɛzɛndenw tigɛ dugukolo ɛrɛzɛnforo la ani ka ɛrɛzɛndenw fili cɔnkɔndagaba kɔnɔ, Ala ka funun cɔnkɔndagaba.
20 Ɛrɛzɛndenw cɔnkɔnni kɛra dugu kɔ kan, ani joli bɔra cɔnkɔnyɔrɔ la, ka yɛlɛn fo ka se sow da la karafe ma ni ka woyo ka kilomɛtɛrɛ kɛmɛ saba sɔrɔ.
15
Moyizi ni Sagaden ka dɔnkili
1 O kɔ, ne ye taamasenɲɛ dɔwɛrɛ ye sankolo la, min tun ye koba ani dakabanako ye : mɛlɛkɛ wolonwula, bɔnɛ wolonwula bɛ minnu bolo; bɔnɛ kɔsaw don, katugu Ala ka funun na ban olu fɛ.
2 Ne ye fɛn dɔ ye iko kɔgɔji jɛman, tasuma tun bɛ min fan bɛɛ la; ani mɔgɔ minnu ye se sɔrɔ wara kan, a ja ko la, ani a tɔgɔ jate ko la, olu bɛɛ tun jɔlen don o kɔgɔji jɛman kan.
3 Ala ka nkɔniw tun bɛ u bolo, ani u bɛ ka Ala ka maganna Moyizi ka dɔnkili da, Sagaden ka dɔnkili, ko : « Matigi Ala, Sebagayatigi, i ka walew ye kobaw ni dakabanakow de ye!
Siyaw ka Masa, i ka siraw ye tilennenya ani tiyɛn de ye!
4 Matigi, Jɔnni tɛna siran i ɲɛ ani ka i tanu?
E kelen de ye Senuyatigi ye.
Siyaw bɛɛ bɛna na ka u biri i ɲɛ kɔrɔ, katugu i ka tilennenya walew dara kɛnɛ kan !” ».
Minnifilen wolonwula bɔnɛw
5 O kɛlen kɔ, ne ye fɛn min ye tugun, o filɛ nin ye : Seereya finibugu tun bɛ Alabatosoba min kɔnɔ, o dayɛlɛla sankolo la, 6 ani bɔnɛ wolonwula tun bɛ mɛlɛkɛ wolonwula minnu bolo, olu bɔra Alabatosoba kɔnɔ, lomasafini nugulenba mɛnɛmɛnɛtɔ tun bɛ u kan na, ani u tun cɛsirilen bɛ ni cɛsirilan sanumaw ye;
7 fɛn ɲɛnama naani dɔ la kelen ye minnifilen sanuma wolonwula di mɛlɛkɛ wolonwula ma. O minnifilen minnu tun falen bɛ Ala ka funun na, Ala min bɛ balotigiya la sanga ni waati bɛɛ.
8 Alabatosoba lafara sisi la Ala ka nɔɔrɔ ni a ka Sebagaya kosɔn. O la, mɔgɔ si tun tɛ se ka don tugun Alabatosoba kɔnɔ, fo ka taa se mɛlɛkɛ wolonwula ninnu ka bɔnɛw wolonwula bantuma ma.
16
1 Ani ne ye kumakanba dɔ mɛn ka bɔ Alabatosoba kɔnɔ min tun bɛ ka a fɔ mɛlɛkɛ wolonwula ye ko : « Aw ka taa ni ka Ala ka funun minnifilen wolonwula bɔn dugukolo kan ».
2 O la, fɔlɔ taara ka a ka minnifilen bɔn dugukolo kan : wara ka taamasenɲɛ tun bɛ mɔgɔ minnu na ani minnu tun bɛ ka a ja bato, joli banbali juguba dɔ kɛra o tigiw la.
3 Filanan ye a ka minnifilen bɔn kɔgɔji la; kɔgɔji kɛra iko mɔgɔ fagalen joli, ani nimafɛn minnu bɛ kɔgɔji la, olu bɛɛ sara.
4 Sabanan ye a ka minnifilen bɔn baw ani jipoyiyɔrɔw la : olu fana kɛra joli ye.
5 O kɔ ne ye jiw kunnamɛlɛkɛ kan mɛn ko : « E tilennen bɛ, e Min bɛ ani e Min tun bɛ, e Min ka senu, katugu e ye i ka tilennenya bɔ a sira fɛ nin cogo la.
6 Ka a masɔrɔ u ye mɔgɔ senuw ni kiraw joli bɔn, e ye joli fana de di u ma ka a min. U ni o ka kan ».
7 Ani ne ye sɔnnibanbe kan mɛn ko : « Ɔwɔ, Matigi Ala Kobɛɛsebaga, tiyɛn ni tilennenya bɛ i ka kiriw la ».
8 Naaninan ye a ka minnifilen bɔn tile kan : ani o labilara ka mɔgɔw jeni ni a ka tasuma ye.
9 Funteniba dɔ ye mɔgɔw jeni : u ye Ala Tɔgɔtiyɛn kumaw fɔ, se bɛ Ala min ye bɔnɛ ninnu kan, nka u ma u sɔn yɛlɛma walasa ka a tanu.
10 Duurunan ye a ka minnifilen bɔn wara ka masasigilan kan: dibi donna a ka mara mumɛ kɔnɔ. Mɔgɔw binna ka u yɛrɛw nɛnw cin dimi fɛ.
11 U ye sankolo Ala tɔgɔ tiyɛn u ka dimi ni u ka jolijuguba banbaliw kosɔn, nka u ma kɔdon u ka kɛwalew la.
12 Wɔɔrɔnan ye a ka minnifilen bɔn Efarati bajiba la: o ji jara walasa ka sira labɛn masaw ye, minnu bɛ na ka bɔ kɔrɔn fɛ.
13 O la, ne ye jinɛjugu saba ye ka bɔ bilisi da la, wara da la ani kira fana da la. U jinɛjuguw tun bɛ iko sarantoriw.
14 Bawo, sitanɛmajinɛw de don. U bɛ dakabanakow kɛ ani u bɛ taa diyɛn fan bɛɛ masaw sɛgɛrɛ, walasa ka olu dalajɛ Ala kobɛɛsebaga ka donba kɛlɛ kama.
15 «A filɛ: ne bɛ na iko sonyalikɛla. Mɔgɔ min bɛ to a ɲɛ na ni ka a ka finiw lamara, walasa a lankolon kana taa ani a maloyayɔrɔw kana ye, hɛra bɛ o tigi ye».
16 U ye olu lajɛ yɔrɔ la min bɛ wele eberekan na ko : «Arimagedɔn».
17 Wolonwulanan ye a ka minnifilen bɔn fiyɛn la.
O kɛlen, ka bɔ Alabatosoba kɔnɔ, kumakanba dɔ mɛnna masasigilan fan fɛ ko: «A kɛra ka ban».
18 O la, san yɛgɛyɛgɛw kɛra, ani kumakanw, sanpɛrɛnkanw ani dugukoloyɛrɛyɛrɛba.
Dugukoloyɛrɛyɛrɛ in ɲɔgɔn ma ye fɔlɔ kabini mɔgɔw kɛra dugukolo kan.
19 Duguba cira saba ye ani siyaw ka dugubaw kɛra tomon ye.
O la, Ala hakili jiginna Babilɔni galoduguba la, walasa a ka funun ɛrɛzɛndɔlɔ bɛ ka wuli minnifilen min kɔnɔ, o ka di a ma.
20 Gunw bɛɛ bolila ani kulubaw tununna.
21 Sanbɛlɛnin minnu tun bɛ kilo bi naani ɲɔgɔn bɔ, olu bɔra san fɛ ka bin mɔgɔw kan, ani mɔgɔw ye Ala Tɔgɔ tiyɛn sanbɛlɛnin bɔnɛ kosɔn, katugu o bɔnɛ tun ye siranɲɛfɛnba ye haali.
17
Babilɔni ka ɲɛgan
Dakabana sungurunbamuso
1 Minnifilen wolonwula tun bɛ mɛlɛkɛ wolonwula minnu bolo, olu dɔ la kelen nana ka a fɔ ne ye ko: «Na! Sungurunbamuso min sigilen bɛ jibaw da la, ɲɛganni min na da o kan kiri la, ne na o jira i la.
2 Diyɛn masaw ye kakalaya kɛ a fɛ ani dugukolo kanmɔgɔw ye u fa a ka kakalaya ɛrɛzɛndɔlɔ la».
3 O la, o mɛlɛkɛ ye ne ta, miiri la, ni ka taa ni ne ye kungolankolon kɔnɔ.
Ne ye muso dɔ sigilen ye wara bilenman dɔ kɔ la, Ala tɛnɛmakumaw tun sɛbɛnnen bɛ o yɔrɔ bɛɛ la, wa kunkolo wolonwula ni biɲɛkolo tan tun bɛ a la.
4 Muso kɔni, lomasafini ni fini bilenman tun bɛ o la, ani o tun masirilen bɛ sanu ni luulu ani kɔnɔnkisɛw la.
Minnifilen sanuma dɔ tun bɛ a bolo, min tun falen bɛ kokolonbaw la: kakalayakow ni u nɔgɔw.
5 Tɔgɔ dɔ tun sɛbɛnnen bɛ a ten na, tɔgɔ gundoma, ko: «Babilɔni galoduguba, sungurunbaw ni diyɛn kokolonbaw wolobaga.
6 Ani ne ye muso falen ye mɔgɔ senuw ni Yezu seerew joli la.
Ne ye a ye minkɛ, ne naalo tara.
7 O la, mɛlɛkɛ ko ne ma : « I naalo tara mun na ?
Muso ni wara kunkolo wolonwulatigi ni biɲɛkolotantigi, a sigilen bɛ min kɔ la, ne bɛna olu gundo fɔ i ye ...»
Wara ani sungurunbamuso gundow
8 « I ye wara min ye, o tun bɛ, nka o tɛ yen tugun. A na yɛlɛn ka bɔ Dingɛdunba kɔnɔ, ni ka taa halakiliyɔrɔ la.
Dugukolo kanmɔgɔw minnu tɔgɔ ma sɛbɛn, kabini diyɛn datuma Balo kitabu kɔnɔ, olu na kabakoya wara yeli fɛ, katugu a tun bɛ ani a tɛ yen tugun ; nka a na kɔsegin ka na.
9 O ko ye hakilimayako de ye, hakili bɛ min fɛ, o ka faamuli kɛ : kunkolo wolonwula … olu ye kuluba wolonwula de ye, muso sigilen bɛ minnu kan.
NAN
Olu ye masakɛ wolonwula ye fana. 10 Duuru binna olu la, wɔɔrɔnan bɛ ka masaya kɛ, wolonwulanan ma na fɔlɔ, nka o mana na tuma min, o na waati dɔɔnin dɔrɔn de kɛ.
11 Wara min tun bɛ ani min tɛ yen tugun, o yɛrɛ fana ye masakɛ seginnan ye. A faralen bɛ wolonwula kan ani a bɛ taa halakiliyɔrɔ la.
12 I ye biɲɛkolo tan minnu ye, olu ye masakɛ tan de ye, minnu ma masaya sɔrɔ fɔlɔ, nka waati kelen dama kɔnɔ, olu ni wara na jɛ masaya la.
13 Miiri kelen dɔrɔn de bɛ u kɔnɔ : o ye ka u ka sebagaya ni u ka fanga kɛ ka wara mago ɲɛ.
14 U na Sagaden kɛlɛ, nka Sagaden na se u la, katugu o ye matigiw ka Matigi ye ani masaw ka Masa. Welelenw, ɲɛnatɔmɔnenw ani kantigiw, olu bɛna kɛ fana setigiw ye ale fɛ ».
15 O kɔ, a ye a fɔ ne ye ko : « I ye ji minnu ye, sungurunbamuso sigilen bɛ minnu da la, olu ye jamaw de ye, ani jamakuluw, siyaw ani fasiyakanw fɔbagaw ye.
16 I ye biɲɛkolo tan minnu ye ani wara, olu bɛna juguya bilen kɛ sungurunbamuso la, u na a ka fɛnw wɔrɔ ka bɔ a bolo, ka a lankolon to. U na a sogo dun ni ka a jeni tasuma na.
17 Bawo, Ala ye u bila ka a yɛrɛ miiri bɔ a sira fɛ : Ni o ye ka u ka masaya kɛ ka wara mago ɲɛ fo Ala ka kumaw waleyatuma ka se.
18 Ani i ye muso min ye, o ye Duguba de ye min bɛ diyɛn masaw kunna ».
18
Mɛlɛkɛ dɔ bɛ Babilɔni cili suda
1 Ko ninnu bɛɛ kɔ, ne ye mɛlɛkɛ dɔ jigintɔ ye ka bɔ sankolo la. Fangaba tun bɛ a bolo ani a nɔɔrɔ tun bɛ diyɛn fan bɛɛ kɛ yeelen ye.
2 O pɛrɛnna ka a fɔ ko : « A cira, a cira, Babilɔni ! A kɛlen filɛ nin ye Sitanɛw dagayɔrɔ ye, jinɛjuguw bɛɛ dogoyɔrɔ ye ka fara kɔnɔw kan, minnu tɛnɛmadalen don ani ɲigin bɛ kɛ minnu na.
3 Katugu a ye siyaw bɛɛ lafa a ka kakalaya ɛrɛzɛndɔlɔ la ; diyɛn masaw ye kakalaya kɛ a fɛ, ani diyɛn jagokɛlaw kɛra baana ye a ka fɛn saramaw fɛ.»
Ala ka jama ka kan ka boli
4 O kɔ, ne ye kumakan wɛrɛ mɛn ka bɔ sankolo la ko : « Ne ka Jama o! Aw ka bɔ dugu in kɔnɔ, walasa aw kana aw sen don a ka hakɛw la, ani ka dɔ sɔrɔ bɔnɛw la minnu bɛ a ɲɛ.
5 Bawo a ka hakɛw tonna ɲɔgɔn kan fo ka se sankolo ma, ani Ala hakili jiginna a ka tilenbaliyakow la.
6 Aw ka a bon ni tajurusarabiɲɛ ye, aw ka aw ta sara a taɲɔgɔn fila la.
A ye ɛrɛzɛndɔlɔ minnu kolonson minnifilen kɔnɔ, aw ka olu ɲɔgɔn fila kolonson o kɔnɔ a ye.
7 A ye tɔgɔ ni fɛn saramaw diyabɔli min kɛ, aw ka o ɲɔgɔn tɔɔrɔ ni sukasiko sigi a kan.
Ka a masɔrɔ a bɛ a fɔ a yɛrɛ kɔnɔ ko : ne ye masamuso ye ani ne tɛ kɛ musocɛsatɔ ye abada, ne tɛna firiyajala siri abada.
8 O de kosɔn, don kelen pe, bɔnɛ minnu bɛ a ɲɛ : saya, sukasi, kɔngɔba, olu bɛɛ bɛna bin a kan, ani a na jeni ka ban pewu tasuma fɛ.
Bawo, Matigi Ala min ye a kiri tigɛ, o ye Setigi ye.»
Kasi bɛ kɛ Babilɔni kunna
9 Diyɛn masaw, minnu ni a jɛra a ka kakalaya ni a ka fɛn saramaw la, olu mana a jenisisi ye tuma min na, olu na kasi ni ka ŋunan a ko la. 10 U na to fanan fɛ a ka ɲɛgan ɲɛsiranɲɛ kosɔn ka a fo ko : « Bɔnɛ! Bɔnɛ!
E Babilɔni! Galoduguba ni dugu barikamaba! Waati kelen pe dɔrɔn kɔnɔ, e kiri tigɛra!»
11 Ani diyɛn jagokɛlaw bɛ kasi ni ka don a firiya la, katugu mɔgɔ si tɛ u ka kurunfajagofɛnw san na tugun :
12 sanu ni warijɛ, luulu ni kɔnɔnkisɛw, fini nugulenw ni lomasafini, hadirifini ni fini bilenman; jiri sumadumanw, samaɲinmafɛnw, ani jiri dagɛlɛn, nsiranɛgɛ, nɛgɛfin ni kabajɛ, 13 nafɛn sumaduman sifayaw bɛɛ, sumadiyalanw caman, tulu sumadumanw ni wusulanw, ɛrɛzɛndɔlɔ ani tulu, mugu nugulenba ani alikamakisɛ, misiw ni sagaw, sow ni wotorow, jɔnw ani hali Adamaden ni ...
14 I tun ni bɛ fɛn minnu kan, olu yɔrɔ janyana i la.
Fɛn o fɛn ye fɛn saramaw ni fɛn cɛɲumanbaw ye, olu tiyɛnna i ma. Olu tɛna sɔrɔ tugun abada.
15 A tun ye jagokɛla minnu kɛ baana ye o fɛnw jagoli fɛ, olu na to fanan fɛ a ka ɲɛgan ɲɛsiranɲɛ kosɔn. U ɲɛjitɔ ni u firiyatɔ na a fɔ ko : 16 Bɔnɛ ! Bɔnɛ !
Galoduguba, fini nugulen, lomasa ni fini bilenman bɛ min na, min masirilen sanu la, luulu ani kɔnɔnkisɛw la, 17 waati kelen pe dɔrɔn ye a bɔ ka nin ɲɔgɔn nafolobaw tiyɛn !»
Ani kurunjufalaw bɛɛ, minnu bɛɛ bɛ ji kan o yɔrɔw la, kuruntigiw ani minnu bɛɛ balo bɛ sɔrɔ kɔgɔji sabu la, olu bɛɛ tun bɛ ka u to fanan fɛ, 18 ni ka kulo a jenisisi yeli fɛ, ko : «Dugu jumɛn tun ye Galoduguba nin ɲɔgɔn ye?.»
19 U tun bɛ ka buguri seri u kunkolo la, ka ɲɛji bɔ ni ka kulo, ko : «Bɔnɛ! Bɔnɛ!
Galoduguba min ka fɛntigiyaba ye kɔgɔji kuruntigiw bɛɛ kɛ baana ye, waati kelen pe dɔrɔn ye a bɔ o ka filenkolonci!.»
20 E sankolo! I ɲagali a cili la ! Ani aw fana, mɔgɔ senuw, cidenw ani kiraw, katugu a kiritigɛtɔ, Ala ye aw hakɛ bɔ a la.
21 O la, mɛlɛkɛ barikama dɔ ye kabakuru dɔ ta min bɛ iko wugu belebeleba, ani a ye o lafili kɔgɔji la, ka a fɔ ko : « Babilɔni! Galoduguba… na fili ni farinya ye nin cogo de la, ani a tɛna ye tugun abada ...»
22 Nkɔni ani tulonkɛfɛn wɛrɛw, file ni buru, olu fɔkan tɛna mɛn tugun abada i bara.
Bololabaara sifaya si kɛbaga tɛna sɔrɔ tugun abada i bara, ani silikan wugu la, o tɛna mɛn tugun abada i bara.
23 Fitinɛ tɛna yeelen bɔ tugun abada i bara.
Kɔɲɔcɛ ni a ka kɔɲɔmuso dɔnkilidakan tɛna mɛn tugun abada i bara, katugu i ka jagokɛlaw tun ye diyɛn mɔgɔbaw de ye, katugu i ka domayakow ye siyaw bɛɛ don fili la.
24 Wa fana kiraw, mɔgɔ senuw ani mɔgɔ minnu bɛɛ fagara dugukolo kan, olu joli yera i bara ».
19
Se sɔrɔlen dɔnkiliw sankolo la
1 O kɛlen kɔ, ne ye kumakanba dɔ mɛn ka bɔ sankolo la. A tun bɛ iko jamaba kulokan ko : « Aleluya!
Kisili, dawula ani setigiya : olu ye an ka Ala de ta ye, 2 katugu a ka kiritigɛkanw tilennen ani u bɛ tiyɛn kan.
Sungurunbamuso min tun bɛ ka diyɛn tiyɛn ni a ka kakalaya ye, a ye o kiri tigɛ, a ye bɔnɛ bin o kan, walasa ka a ka magannaw fagali mɔnɛ bɔ.»
3 O jama ko tugunni : « Aleluya!
Ɔwɔ, a sisi bɛ bɔ sanga ni waati bɛɛ!»
4 Mɔgɔkɔrɔ mugan ni naani ani fɛn ɲɛnama naani ye u biri fo dugu ma ka Ala bato, min bɛ masasigilan kan, ko : « Amiina! Aleluya!»
5 O tuma, ka bɔ masasigilan na, kumakan dɔ tun bɛ ka nin fɔ: «Aw ka an ka Ala fasa da, aw minnu bɛɛ bɛ ka aw magan a ye, ani aw minnu bɛɛ bɛ ka siran a ɲɛ, mɔgɔ dɔgɔmanninw fara mɔgɔbaw kan.»
6 O la, ne ye jamaba mankan mɛn ne tulo la. A tun bɛ ka a fɔ, ko : « Aleluya!
An Matigi Ala ye a ka masaya jɔyɔrɔ ta, ale min ye Kobɛɛsebaga ye.
7 An ka an ɲagali, ka an sɛwa, ani ka a tanu, katugu Sagaden ka kɔɲɔ waati filɛ nin ye, ani o furumuso ye a masirifɛnw don a kan na.
8 Fini nugulenba, nɔgɔntan ni sarama, fini min ye mɔgɔtilennenw ka senuya taamasenɲɛ ye, Ala ye o di a ma.»
9 O tuma na, mɛlɛkɛ dɔ ye a kan to ne ma, ko : « Nin sɛbɛn : mɔgɔ minnu welela Sagaden ka kɔɲɔ dumuni na, olu kunna ka di !»
A ko ne ye tugun : « Ala ka kumaw yɛrɛ de don.»
10 O la, ne ye ne biri a sen kɔrɔ ka a bato, nka a ko ne ma : « I kana o kɛ! Ne ye e ɲɔgɔn maganna de ye, ani i balimaw magannaɲɔgɔn, olu minnu bɛ Yezu ka seereyali mara.
I ka kan ka Ala de bato.»
Bawo, Yezu ka seereyali, o ye kiraya hakili de ye.
Siyaw silasali
11 Ne ye sankolo dayɛlɛlen ye: so dafejɛ dɔ tun bɛ yen, so min yɛlɛnbaga tɔgɔ ye ko: «Kantigi.» A bɛ kiritigɛli kɛ ani a bɛ kɛlɛ kɛ ni tilennenya ye.
12 A ɲɛkisɛ bɛ iko tasumamɛnɛ; sanufugula caman bɛ a kun na, ani tɔgɔ dɔ sɛbɛnnen bɛ a kan, a kelen pe bɛ min dɔn.
13 Dulɔkiba dɔ bɛ a kan na, joli bɛ min fan bɛɛ la, ani a tɔgɔ ye ko : «Ala ka Kuma.»
14 Sankolo kɛlɛbolow tun tugulen bɛ a la, olu yɛlɛnnen so dafejɛw kan, fini nugulen jɛman ni nɔgɔntan tun bɛ u la.
15 Npan daduman dɔ bɛ ka bɔ a da la walasa ka siyaw bugɔ ni o ye.
A na u gɛn ni gɛnnikɛ nɛgɛbere ye.
Ala Kobɛɛsebaga ka funun ɛrɛzɛndɔlɔ bɛ ka wuli cɔnkɔnlidagaba min kɔnɔ, a na o cɔnkɔn ni a sen ye.
16 Tɔgɔ dɔ sɛbɛnnen bɛ a ka dulɔkiba ni a woro kan: «Masaw ka Masa ani Matigiw ka Matigi.»
17 O tuma, ne ye mɛlɛkɛ dɔ jɔlen ye tile kɔnɔ. Kɔnɔ minnu tun bɛ ka wuli sanlegelege la, a pɛrɛnna ka a fɔ olu bɛɛ ye, ko:
«Aw ka na! Aw ka aw dalajɛ Ala ka dumuniba kama, 18 ka masakɛw sogo dun, kuntigiw sogo, setigiw sogo, sow ni u kanyɛlɛnbagaw sogo, mɔgɔw bɛɛ sogo, hɔrɔn fara jɔn kan, mɔgɔ dɔgɔmannin fara mɔgɔba kan.»
19 O kɔ ne ye wara, diyɛn masaw ani u ka kɛlɛbolow lajɛlen ye, sotigi ni a ka kɛlɛbolo kɛlɛli kama.
20 Wara minɛna, ani kira fana ale fɛ, (kira) min tun ye mɔgɔw nɛgɛn, dakabanako kɛlenw fɛ wara ɲɛ kɔrɔ. Wara ka taamasenɲɛ tun bɛ mɔgɔ ninnu la ani olu de tun bɛ ka a ja bato. U fila bɛɛ ɲɛnama filila tasumadingɛba kɔnɔ, kiribi bɛ ka jeni yɔrɔ min.
21 Tɔw fagara ni npan ye, npan min tun bɛ ka bɔ sotigi da ani kɔnɔw bɛɛ ye u fa mɔgɔ ninnu sogo la.
20
San ba kelen masaya
1 O la, ne ye mɛlɛkɛ dɔ jigintɔ ye ka bɔ sankolo la; Dingɛdunba donda konnɛgɛ ani jɔlɔkɔba dɔ tun bɛ a bolo.
2 A ye bilisi minɛ, fɔlɔ-fɔlɔ sa, - Ni o ye kɔnɔsulikɛla ye ani Sitanɛ - , ani a ye o don nɛgɛ la san ba kelen kama.
3 A ye o fili Dingɛdunba kɔnɔ, ka o datugu a da la. O kɔ, a ye taamasenɲɛw kɛ da la, walasa ka a bali ka siyaw don fili la fo san ba kelen kofɔlen ka tɛmɛn.
Ni o kɛra, a ka kan a ka bila waatinin kama.
4 O kɔ, ne ye masasigilan dɔw ye, ani mɔgɔ minnu nana u sigi olu kan, olu ye se sɔrɔ kiritigɛli la.
Minnu kan tigɛra Yezu ka seereyali ani Ala ka Kuma kosɔn, ne ye olu dusu fana ye, olu minnu ma wara ni a ja bato, ani a ka taamasenɲɛ ma kɛ minnu ten na wali olu bolo la.
Olu seginna balo la ani u ye masaya kɛ Krista fɛ san ba kelen kɔnɔ.
5 Su tɔw ma segin balo la sani san ba kelen ka dafa.
O de ye suw kununni fɔlɔ ye.
6 U kunna ka di ani u ka senu, mɔgɔ minnu bɛ sɔrɔ suw kununni fɔlɔ la.
Saya filanan ka se tɛ olu kan : U na kɛ Ala ani Krista ka sɔnnikɛlaw ye, ani u na masaya kɛ Krista fɛ san ba kelen kɔnɔ.
Kɛlɛ filanan diyɛn laban na
7 San ba kelen mana dafa tuma min na, Sitanɛ na bila ka bɔ kaso la, 8 ani a na taa ka diyɛn cunkun naani siyaw don fili la, Gɔgi ani Magɔgi. A na u dalajɛ kɛlɛ kama : u ka ca iko kɔgɔji dalacɛncɛn.
9 U jɛnsɛnna dugukolo fan bɛɛ la, ani u ye mɔgɔ senuw dagayɔrɔ ni u ka dugu mandiba dalasigi.
Nka tasuma dɔ bɔra san fɛ ani o ye u jeni ka ban pewu.
10 Ani Sitanɛ, u lafilibaga, o filila tasuma ni kiribidingɛba kɔnɔ, wara ni kirakolon fana da fɛ. Wa u na tɔɔrɔ su fara tile kan, sanga ni waati bɛɛ.
Siyaw kiritigɛli
11 O kɔ, ne ye fɛn min ye tugun, o filɛ nin ye: Masasigilan jɛmanba dɔ ani min tun sigilen bɛ o kan.
Sankolo ni dugukolo tununna ka bɔ a ɲɛ kɔrɔ, hali u nɔ ma to.
12 Mɔgɔ salenw, mɔgɔ bolomadɔgɔw ni mɔgɔbaw, ne ye olu fana jɔlen ye masasigilan ɲɛ fɛ.
Kitabu dɔw walawalala, o kɔ, kitabu dɔwɛrɛ, Balo kitabu.
Mɔgɔ salenw kiri tigɛra u ka walew la, ka bɛn a sɛbɛncogo ma sɛbɛnw kɔnɔ.
13 Kɔgɔji tun ye mɔgɔ minnu dun, a ye olu labɔ, Saya ni Suw ka yɔrɔ fana ye u taw labɔ, ani bɛɛ kelen-kelen kiri tigɛra a ka walew la.
14 O la, Saya ni Suw ka yɔrɔ filila tasuma Dingɛba kɔnɔ.
O Tasumadingɛba ye saya filanan ye.
15 Wa mɔgɔ minnu tɔgɔw sɛbɛnnen ma ye Balo kitabu kɔnɔ, olu bɛɛ filila Tasumadingɛba kɔnɔ.
21
Sini Zerusalɛmu
1 Ne ye sankolokura ani dugukolokura ye, katugu sankolofɔlɔ ani dugukolofɔlɔ tun tununna, ani kɔgɔji tun tɛ tugun.
2 Ne ye Dugu senu, Zerusalɛmukura jigintɔ ye fana ka bɔ sankolo la, ka bɔ Ala yɔrɔ.
A labɛnnen tun bɛ iko maminɛmuso masirilen a cɛ ye.
3 Ani ne ye kumakanba mɛn, ka bɔ masasigilan kan. O tun bɛ a fɔ, ko: «Ala ka so filɛ nin ye Adamadenw cɛ la.
A na i sigi u fɛ, ani u na kɛ a ka jama ye. Ala yɛrɛ na kɛ u fɛ.
4 A na ɲɛji bɛɛ cɛ ka bɔ u ɲɛw la, ani saya tɛna kɛ tugun.
Kasikan, kulokan ani ɲɛnasisi : olu bɛna dabila pewu, katugu fɛndalenfɔlɔw bɛɛ na silasa.»
5 O tuma na, min sigilen bɛ masasigilan kan, o ko: «A filɛ, ne ye fɛnw bɛɛ lakuraya.»
A ko tugun : «A sɛbɛn ko kuma ninnu bɛɛ ye kuma jɛlenw ni tiyɛn kumaw de ye.»
6 A ye a fɔ ne ye tugun ko : «Kow latigɛra ka ban. Ne ye Alifa ani Omega ye, Daminɛ ni Laban ye.
Minnɔgɔ bɛ mɔgɔ min na, ne kɔni, ne na Baloji poyiyɔrɔ ji dɔ di o tigi ma, wa a tɛna fɛn sara.
7 Kɛlɛ mana diya min na, o tigi niyɔrɔ filɛ o de ye : ne na kɛ a ka Ala ye, ani a na kɛ den ye ne ye.
8 Nka jitɔw, janfanciw, jahiliw, mɔgɔfagalaw, kakalaw, subagaw, bolisɔnnaw, nkalontigɛlaw bɛɛ : olu niyɔrɔ na kɛ Tasumadingɛba kɔnɔ, kiribi bɛ jeni yɔrɔ min na : o de ye saya filanan ye.»
Zerusalɛmu, Krista ka sebagaya taamasenɲɛ
9 O tuma na, mɛlɛkɛ wolonwula, minnifilen wolonwula bɛ minnu bolo, minnifilen minnu falen bɛ bɔnɛ kɔsaw la, olu dɔ la kelen nana ka a fɔ ne ye ko : « Na ! Walasa ne ka sagaden furumuso jira i la ».
10 A ye ne ta, miiri la, ni ka taa ni ne ye kulu belebele janmanjan dɔ san fɛ. Dugu senu, ni o ye Zerusalɛmu ye, a ye o jira ne na, o jigintɔ ka bɔ sankolo la, ka bɔ Ala yɔrɔ. 11 Dugu senu nin tun bɛ yelenkun Ala nɔɔrɔ sabu la.
A tun bɛ mɛnɛmɛnɛ iko luulu dagɛlɛnba, iko luulu ɲɛgɛnɲɛgɛnnen.
12 A tun lamininen bɛ jin belebeleba janmanjan dɔ fɛ, da tan ni fila tun bɛ min na. Mɛlɛkɛ tan ni fila tun sigilen bɛ o daw kelen-kelenna la. O daw kelen-kelenna fana kan, tɔgɔ tan ni fila tun sɛbɛnnen bɛ : Isirayɛli sibolow tan ni fila tɔgɔw.
13 Da saba tun bɛ kɔrɔn fan fɛ, ani da saba tilebin fan fɛ.
14 Dugu tatabolo jubɔyɔrɔ tun ye tan ni fila ye, Sagaden ka cidenw tan ni fila tɔgɔw tun sɛbɛnnen bɛ minnu kan.
15 Min tun bɛ ka kuma ne fɛ, sumanikɛkala, iko bɔkala, o sanuma dɔ tun bɛ o bolo walasa ka dugu suma, a dondaw ani a jin.
16 Dugu tun ye dugu ye cunkun naani bɛ min na. A jɔjan ni a kɔnɔ tun ka kan.
A ye Dugu suma ni bɔkala ye, ani a bɛnna kilomɛtɛrɛ ba fila ni kɛmɛ fila ni mugan ma : a jɔjan, a kɔnɔ ani a kundama bɛɛ tun ka kan.
17 A ye jin suma, o tun ye nɔnkɔnɲɛ kɛmɛ ni bi naani ani naani ye, mɔgɔw ka sumanikala la, mɛlɛkɛ tun bɛ ka sumani kɛ ni min ye.
18 Jin tun jɔlen bɛ ni luulu ɲɛgɛnɲɛgɛnnen ye, ani dugu tun ye sanu hɔrɔn ye, min ɲɛ bɛ iko ji siminen ɲɛ.
19 Dugu jin bolisiraw tun masirilen bɛ ni luulu sifaya bɛɛ ye.
Bolisira fɔlɔ tun ye luulu ɲɛgɛn-ɲɛgɛnma ye, filanan luulu ɲɛ bulama, sabanan luulu ɲɛ jɛman, naaninan luulu ɲɛ ɲugujilama, 20 duurunan luulu ɲɛ tasumanama, wɔɔrɔnan luulu ɲɛ bilenman, wolonwulanan luulu ɲɛ sikɔlɔlama, seginna luulu ɲɛ binkɛnɛnama, kɔnɔntɔnnan luulu ɲɛ nɛrɛmugulama, tannan luulu ɲɛ ɲugujilama, tan ni kelennan luulu ɲɛ bilenman, tan ni filanan luulu ɲɛ bulama.
21 Donda tan ni fila tun ye kɔnɔnkisɛ tan ni fila ye. Dondakon kelen-kelenna tun dilalen bɛ ni kɔnɔnkisɛ kelen pe ye.
Ani dugu jɛkɛnɛ tun munen bɛ ni sanuhɔrɔn ye min ɲɛ bɛ iko ji siminen ɲɛ.
22 Nka dugu kɔnɔna na, ne ma Alabatoso ye, katugu a Alabatosoba, o ye Matigi yɛrɛ ye, Ala kobɛɛsebaga, ani Sagaden ye.
23 Dugu mago tɛ tile ni kalo yeelen na, katugu Ala nɔɔrɔ bɛ yeelen bɔ a ye, ani ko : a ka yeelen bɔyɔrɔ, o ye Sagaden de ye.
24 Siyaw na taama a ka yeelen na, ani diyɛn masaw bɛna na a yɔrɔ ni u ka dawula ye.
25 A dondaw tɛna tugu abada tile fɛ, katugu su tɛna ko tugun yen.
26 Siyaw dawula ni u danbe, olu bɛna lana a yɔrɔ.
27 Nɔgɔ si tɛna don a kɔnɔ, wali kokolonbaw ni nkalontigɛ kɛbagaw, nka mɔgɔw minnu tɔgɔ sɛbɛnnen bɛ Sagaden ka Balo kitabu kɔnɔ, olu dɔrɔn.
22
1 O kɔ, Balo baji, mɛlɛkɛ ye o jira ne na : baji jɛlen mɛnɛmɛnɛtɔ iko ji siminen ɲɛ, min tun bɛ ka woyo ka bɔ Ala ni Sagaden ka masasigilan kɔrɔ.
2 Balo jirisun bɛ dugu fɛrɛkɛnɛ cɛ ma, babolofara fila cɛ la. O jiri nin bɛ den senɲɛ tan ni fila. Kalo o kalo a bɛ den; ani o jiribuluw ye fura ye siyaw bolo.
3 Danga si tɛna kɛ tugun.
Ala ni Sagaden ka masasigilan na kɛ dugu kɔnɔ, ani Ala ka magannaw na a bato; 4 U na a ɲɛda ye, ani a Tɔgɔ na kɛ u ten na.
5 Su tɛna ko tugun, u mago tɛna kɛ tugun fitinɛyeelen na, katugu Matigi Ala bɛna yeelen bɔ u ye, ani u na masaya kɛ sanga ni waati bɛɛ.
6 O kɔ, mɛlɛkɛ ye a fɔ ne ye ko : « Kuma ninnu bɛɛ ye kuma jɛlenw ni tiyɛn kumaw de ye; Matigi Ala min bɛ kiraw hakili jigin, o ye a ka mɛlɛkɛ ci walasa ko min bɛna kɛ sɔɔni, o ka jira a ka magannaw la.
7 A filɛ : Ne tɛna mɛn ni ne ma na.
Kirayakuma minnu sɛbɛnnen bɛ nin kitabu kɔnɔ, mɔgɔ min bɛ olu tiimɛ, hɛra bɛ o tigi ye ».
8 Ne Zan, ne ye o mɛn ani ne ye o ye.
Mɛnni ani yeli kɛlen kɔ ne fɛ, mɛlɛkɛ min tun bɛ ka o jira ne na, ne ye ne biri o sen kɔrɔ walasa ka o bato.
9 Nka o ko ne ye : « I kana o kɛ! Ne ye maganna ɲɔgɔn de ye, i balima kiraw magannaɲɔgɔn, ani mɔgɔw bɛɛ magannaɲɔgɔn minnu bɛ nin kitabu kɔnɔnakumaw mara.
I ka kan ka Ala de bato.»
10 A ko ne ye tugun : « Kirayakuma minnu bɛ nin kitabu kɔnɔ, i kana olu to gundo la, katugu waati surunyana.
11 Tilenbali ka tilenbaliyakow kɛ hali bi, ani jurumutigi ka balo ni jurumu ye hali bi; nka mɔgɔ tilennen kɔni, o ka tilennenya sira taama hali bi ani mɔgɔ senu ka senuya hali bi.
12 « A filɛ : ne tɛna mɛn ni ne ma na; ani sara min bɛ ne bolo ka di mɔgɔw kelen-kelen ma, a ka walew jate la, ne bɛna ni o sara ye.
13 Ne ye « Alifa» ni «Omega», ye, Fɔlɔ ni Kɔsa ye, Daminɛ ni Laban ye.
14 Mɔgɔ minnu bɛ u ka finiw ko, walasa ka kɛnyɛ ni Balo jiridenw dunni ye, walasa fana ka se ka don Dugu dondaw fɛ, olu kunna ka di.
15 Nka wuluw, subagaw, kakalaw, mɔgɔfagalaw, bolisɔnnaw, ani mɔgɔ o mɔgɔ bɛ nkalon fɛ wali min ye nkalontigɛla ye, olu bɛɛ ka to kɛnɛ ma.»
Kuma laban
16 Ne Yezu, ne ye ne ka mɛlɛkɛ ci ka nin seereya lase aw ma, Jamasenu kulu kelen-kelenna ko la.
Ne ye Dawidi bɔnsɔn ni a si ye; sigidolo min bɛ mɛnɛmɛnɛ, ne ye o de ye.
17 Hakili Senu ni kɔɲɔmuso bɛ a fɔ ko : « Na!»
Mɔgɔ min tulo bɛ a la, o tigi fana ka a fɔ. « Na!».
Minnɔgɔ bɛ mɔgɔ min na, o tigi ka a madon. A nege bɛ mɔgɔ min na, ji min bɛ Balo di, o tigi ka dɔ min fu.
18 Kirayakuma minnu sɛbɛnnen bɛ nin kitabu in kɔnɔ, mɔgɔ o mɔgɔ bɛ a tulo majɔ olu fɛ, ne kɔni bɛ a seereya o tigi ma, ko : « Ni mɔgɔ min ye fɛn fara nin kuma kan, bɔnɛ minnu kofɔlen bɛ nin kitabu kɔnɔ, Ala na olu labin o tigi kan.
19 Wa, mɔgɔ min mana fɛn bɔ nin kiraya kitabu kɔnɔnakuma na, Ala na o tigi jɛ a niyɔrɔ la Balo jiridenw la, ani a sigiyɔrɔ la Dugu senu kɔnɔ, nin kitabu bɛ Dugu senu min kofɔ!»
20 Ayiwa, nin kow bɛɛ seereyabaga ko : «Ɔwɔ, ne tɛna mɛn ni ne ma na.»
Amiina! Matigi Yezu, na!
21 Matigi Yezu, mandiya nɛɛma ka kɛ aw bɛɛ lajɛlen fɛ!
Juguya sara
Cɛ dɔ tun bɛ yen, a tɔgɔ tun ye Kelennako.
Ala y’a ladiya, ka nafolo caman da a ye : ba, misi, saga, fali.
Balo caman tun bɛ a fɛ, hali a tɛ u kɛcogo dɔn.
Balimamuso kelen pe tun bɛ a fɛ, min furulen tun bɛ dugu wɛrɛ la, o dugu tɔgɔ ye Ɲanibugu.
Sɛgɛn tun bɛ o ni a cɛ la, hali u tɛ dumuni sɔrɔ ka a di u denw ma.
Don dɔ, Kelennako balimamuso bɔra Ɲanibugu, ani a denkɛ fitinin, ko a bɛ taga seriɲɔ ɲini a kɔrɔkɛ fɛ yen.
U tun ye su saba kɛ, u tɛ fosi sɔrɔ ka dun.
Balimamuso in, ni o tɔgɔ ye Lafili, o ye sira minɛ.
A ye tile naani kɛ tagama la, a sera a kɔrɔkɛ Kelennako ka so.
Foliw kɛlen kɔ, Lafili ye a dannatigɛ a kɔrɔkɛ ye : - N kɔrɔ Kelennako, ne sera i fɛ yan bi.
Hɛra tɛ, sabu ne tɛ n diya.
Fosi tɛ ne bolo tugunni ka o di i bɛɛnninkɛw ma.
Dɔgɔ sɔrɔla o, a ma sɔrɔ o, a ɲiniyɔrɔ ye kungo kɔnɔna ye.
Ni i ye ɲɛkili ye yɔlɔkɔ-yɔlɔkɔ la, a bɛ k’a dɔnbaga de ɲini.
Mɔgɔ nugu ka ɲi i dɔnbagamisi biyɛn na.
Ne nana, i ka seriɲɔnin di ne ma.
Kelennako ɲɛ sinna ka bilen i n’a fɔ joli.
A ye i kanto : - Lafili, i nana i nasira fɛ.
Ne yɛrɛ min filɛ, ne tɛ se ka ne ta ɲɛfɔ.
Hali sumankisɛ kelen, o tɛ ne fɛ yan.
Su min tɛmɛna, ne ka mɔgɔw ma dumuni kɛ.
I b’a kɛ hakɛto ye, fosi tɛ ne bolo k’o di e ma.
Hali i kana sigilijan kɛ tugun.
Wili, i ka taga i ka dugu la, sani su ka ko.
Lafili dusukasibagatɔ wilila, ka segin a kɔ.
O kɛra yɔrɔ min na, Kelennako wilila.
A yɛlɛla, ka yɛlɛ, fɔ ka a ɲɛji bɔ.
A tagara a ka jigiɲɔ kɛrɛ fɛ, k’a fɔ ko : - Ee!
Ne Kelennako!
Ala ye ne ladiya kɔyi!
Jigiɲɔ kelen, fila, saba, naani, duuru,... Ee !
A bɛɛ tɛ se ka dan !
A bɛɛ falen don ɲɔkisɛ ɲuman la.
Mɔgɔ wɛrɛ ta tɛ !
Ne halala don !
A bɛ yan, a tɛ ban !
Ne dɔgɔmuso nana ko n ka ɲɔ di a ma.
Ne ko fosi tɛ yan.
E m’a dɔn ko ne fɛrɛla a ma kosɔbɛ dɛ !
Nin de ka di ne ye : ka juguya kɛ mɔgɔ la.
N’i b’a fɛ ka juguya kɛ, i bɛ a sɛbɛkɔrɔ kɛ i yɛrɛ badenw na.
N’o kɛra, tɔw ta kɛcogo tɛ i lafili.
Ni mɔgɔ min b’a fɛ ɲɛnama ka boli i ɲɛ, i bɛ tɛgɛ saba su tulo kɔrɔ u ɲɛ na.
O la, u bɛɛ bɛ siran i ɲɛ.
Kelennako donna a ka jigiɲɔw cɛ la, a bɛ ka yɛlɛ.
A tora k’i yaala-yaala, a bɛ ka juguya lasalan.
Sɔɔni, a y’a ye ko a cɛmancɛ bɛ ka a dimin.
A kɛra i n’a fɔ fɛn dɔ bɛ ka a fari sama-sama.
O yɔrɔnin bɛɛ, a y’a kɔlɔsi ko a sen bɛ ka bulu bɔ, ka u rɔsama.
A fari fan bɛɛ ye a dimi, a ma se ka o muɲu.
A kulora dewu !
Kulokan bɔra tuma min na, a ka sokɔnɔmɔgɔw bolila ka na a fan fɛ.
Kelennako yɛlɛmana k’a kɛ sa belebeleba ye, a muso n’a denw jɔlen ɲɛ na.
Nka, a kunkolo ma yɛlɛma.
A ko a somɔgɔw ma : - Aw ye ne ta, aw ka ne bila n ka cɛso kɔnɔ.
Aw kana a to ne fadenw k’a dɔn ko ne yɛlɛmana.
Mun ye nin se ne ma?
Ne bɛ o fɔ aw ye.
Ne balimamuso bɔra yan sisan, ko n ka suman dɔɔnin di a ma.
Ne ko fosi tɛ yan, ne y’a gɛn... Ne si o si, aw si kana balimamuso juguya tugun.
Hali bi, bamanan tɛ balimamuso ko tulon na.
Bɛɛ b’a dɔn ko juguya si sarabali tɛ to.
Ka sira surunya lakɔlidenw bolo, minnu ka dugu yɔrɔ ka jan lakɔliso la
Mali lakɔliɲɛmɔgɔw ka cɛsiri n’a ta bɛɛ lakɔlisokow la, dugu caman bɛ yen minnu yɔrɔ ka jan lakɔlisow la.
Togodalalakɔlidenw bɛ sirajan taama tile kɔrɔ ka taa lakɔli la.
O yɔrɔjan taama in togodalademisɛnw fɛ ka taa lakɔlisow la, o senba bɛ kalan labanbaliya la an ka togodaw la.
A niyɔrɔba bɛ kalanyɔrɔla taabaliya, kalan bilali, kalan marafabaliya, ani kalanden minnu bɛ kalan laban olu dɔgɔyali, a niyɔrɔba b’o bɛɛ la.
Dabaliw ka kan ka tigɛ walasa ka sira surunya demisɛnw bolo ka taa kalanyɔrɔ la.
O sira fɛ, FONDATION-GLOBALE-PLAY ye misalidi kɛ an bɛ se k’an sinsin min kan k’o ɲɔgɔnnaw k’an ka duguw la.
Gafe bulon kɔfɛ, Kalanko, Balikukalan ani Fasokanw Minisiri n’a ka jama ye min kurunbokari sibiridon zuluyɛkalo tite 26 Benɛna, Tomiɲan mara la, FONDATION-GLOBALE-PLAY ye nɛgɛso caman di Minisiri ma ka di Benɛna lakɔliso ma.
Nɛgɛso ninnu bɛ di lakɔlidenw ma minnu ka duguw yɔrɔ ka jan lakɔliso la walasa ka sira surunya u bolo ka taa lakɔli la.
Nɛgɛsow mana di minnu ma, n’olu tilala kalan na Benɛna, u bɛ nɛgɛsow lasegin lakɔso ma, u bɛ bila u kɔfɛ mɔgɔw ɲɛ.
O ye hakilina ɲuman ye min bɛna kɛ fura ye sebaliya la joona kalanyɔrɔ la, kalancoololi, kalan bilali ani kalan marafabaliya la an ka togodaw la.
A na kɛ sababu ye, demisɛn minnu bɛ kalan laban, ka dɔ fara olu kan.
N hakili la, nin ye hakilina ɲuman ye an bɛ se k’a ladege ka min kɛ an ka duguw la.
A kɔrɔ tɛ ka nɛgɛso caman san ɲɔgɔn fɛ siɲɛ kelen ye, nka, ka walew bila senkan, cogo min na, a ko bɛ se ka sabati donjanw na.
Bangebaw bɛ se ka to ka warinin dɔw fara ɲɔgɔn kan fɔ ka se nɛgɛ damadɔ sɔngɔ ma don dɔ, ali n’a kɛra nɛgɛso kɔrɔw ye.
Waribonnin minnu bɛ an ka duguw kɔnɔ, forobajuru dɔ bɛ se ka ta olu la ka nɛgɛsow san ka di demisɛnw ma u ka ta kalanyɔrɔ la.
Dugu bɛ jɛ k’o forobajuru sara n’u ka forobabaaraw tɔnɔ ye ani dugu tɔn ka baara tɔnɔw.
Don nataw la, o wale ninnu bɛ se ka dɛmɛ mɔgɔw ŋaniɲa ɲumanw, jɛkuluw ani dɛmɛjɛkuluw fɛ walasa ka sira surunya demisɛnw bolo ani bɛɛ ka se ka kalan.
Hakilina jira don.
Zaki Senu ka sɛbɛn
1
Foli
1 Ne Zaki, Ala ni Matigi Yezu Krista ka maganna, ne bɛ aw fo, aw minnu ye Isirayɛli kabila tan ni fila jɛnsɛnnen ye diyɛn kɔnɔ.
Kɔrɔbɔli nafa
2 Ne balimaw, kɔrɔbɔliko sifaya o sifaya mana aw sɔrɔ, aw ka o minɛ ɲagalikunba ye.
3 Bawo, kɔrɔbɔliko min bɛ aw ka dannaya kundama jira, o kɔrɔbɔli bɛ timinandiya bangin, 4 ani aw ka timinandiya ka kan ka wolo sabatilenya la; o cogo la, aw na kɛ mɔgɔ sabatilen ye ani mɔgɔ dafalen ye finɲɛ foyi tɛ minnu na.
Hakilimaya ɲinini
5 Ni hakilimaya tɛ aw dɔ la kelen na, o tigi ka o ɲini Ala fɛ, o bɛna hakilimaya di a ma, ale min bɛ bɛɛ sɔn ni kɔnɔnandiya ye ka a sɔrɔ a ma kunnadali kɛ.
6 Nka, aw ka o ɲini ni dannaya ye, siga si kana kɛ a la, katugu mɔgɔ min bɛ siga-siga, o bɛ iko kɔgɔjikuru, minnu bɛ taa ni ka segin la fiyɛn bolo.
7 O tigilamɔgɔ kɔni, a kana kɛ o kɔnɔ ko ale sɔnfɛn na sɔrɔ Matigi bolo, 8 ka ale to siga-siga ani yɛlɛma-yɛlɛma na.
9 Balimaw cɛ la, min ye bolomadɔgɔ ye, o ka a waso a sankɔrɔtali la, 10 ani min ye bolotatigi ye, o ka a waso a majiginni la, katugu a na tɛmɛn iko bin ni a feere.
11 Ni tile farin bɔra, o funteni fɛ, bin bɛ ja, a feere bɛ bin, ani a ka cɛɲa bɛ a bila.
O cogo kelen na, bolotatigi ni a ka kow bɛɛ bɛna fɔsɔn-fɔsɔn.
Tɔɔrɔko ni kɔrɔbɔli
12 Mɔgɔ min bɛ tɔɔrɔya muɲu ni timinandiya ye, hɛra bɛ o ye, katugu a ka tilennenya kɔrɔtalen kɔ, a bɛna sara ni balo ye, iko sara min layidu tara Ala kanubagaw ye.
13 Ni kojugu kɛli nege ye mɔgɔ min minɛ, o tigi kana a fɔ, ko : « O sabu ye Ala de ye.»
Bawo, kojugu kɛli nege tɛ Ala yɛrɛ minɛ ani a tɛ mɔgɔ si kɔnɔnasu.
14 An bɛɛ kelen-kelen bɛ kɔnɔnasu a yɛrɛ negew de fɛ, minnu bɛ a sama ni ka a lajarabi.
15 Nege dun mana kɔnɔ ta, a bɛ hakɛ wolo, ani hakɛ mana kɔgɔ, a bɛ saya wolo.
Ala ka Kuma lamɛnni ani a waleyali
16 Ne balima mandiw, aw kana fili : 17 Danye o danye nafa bɛ min na, danye o danye wasa bɛ min na, olu bɛɛ bɛ bɔ san fɛ. U bɛɛ bɛ bɔ Fa Ala yɔrɔ, min ye dolow dabaga ye. Yɛlɛma-yɛlɛma, dibi ni tamaki si tɛ Ale la, iko olu bɛ cogo min nimafɛn tɔw la.
18 A ka kuma min ye tiyɛn yɛrɛ ye, a ye a ŋaniya ka balo di an ma o kuma fɛ, walasa an ka kɛ dafɛnw bɛɛ la welelen fɔlɔw ye.
19 Ne balima mandiw, aw ka a dɔn, ko : Bɛɛ kelen-kelen ka kan ka sɔn ka tɔw lamɛn, a kana kɔn ka kuma, a kana kɔn ka funun : 20 Katugu fununni bɛ mɔgɔ tilennen bɔ Ala jigi kɔrɔ.
21 O de kosɔn, aw ka ko nɔgɔlenw bɛɛ dabila, ani juguya ni a sira fɛn o fɛn bɛ aw la hali sa, walasa aw ka Ala ka kuma minɛ ni kuncɛdɔgɔya ye, kuma min serila aw dusu la. O kɔni de bɛ se ka aw kisi.
22 Aw ka Ala ka kuma sira taama ; aw kana dan a lamɛnni dɔrɔn ma aw tulo la : Ni o tɛ aw na kɛ aw yɛrɛw lafilibagaw ye.
23 Min kɔni bɛ kuma lamɛn dɔrɔn, ni a tɛ a sira taama, o tigi bɛ iko mɔgɔ min bɛ a yɛrɛ ɲɛda filɛ dungare la, 24 ani a taalen kɔ, a bɛ ɲinɛ a yɛrɛ sawura kɔ yɔrɔnin kelen.
25 Nka mɔgɔ min bɛ a ɲɛsin Jɛ sigikan dafalen ma, yɛrɛmahɔrɔnya cikan, ka o tiimɛ, min tɛ kuma lamɛn ka ɲinɛ a kɔ, min bɛ a sira taama, o kɛcogo na kɛ o tigi ma hɛra sabu ye.
26 Ni a bɛ dɔ kɔnɔ ko ale ye alalandi ye, ka a sɔrɔ a tɛ se a da la, o tigi bɛ ka a yɛrɛ nɛgɛn, ani nafa tɛ a ka alalandiya la.
27 An Fa Ala ɲɛ kɔrɔ, alasira matarafacogo, nɔgɔ ni finɲɛ tɛ min na, o ye ka falatɔw ni cɛsamusow dɛmɛn olu magow la, ani ka a yɛrɛ tanga nɔgɔlenya ma diyɛn kɔnɔ.
2
Bonya min ka kan ka da faantanw kan
1 Ne balimaw, Yezu Krista, min ye an Matigi ni Nɔɔrɔ Masa ye, aw ye dannaya min ta ka da o kan, aw kana mɔgɔ bɔ mɔgɔ la o dannaya sira kan.
2 Ni a kɛra, ko: Aw ka jamalajɛ dɔ sen fɛ, mɔgɔ fila sera aw ma ɲɔgɔn fɛ: Kelen donfiniw ka ɲi kosɛbɛ ani bololanɛgɛ sanuma bɛ o bolo la; tɔ kelen ye faantan ye, ani fini ɲuman tɛ o kan na.
3 Aw bɛ aw ɲɛsin finisaramatigi ma, ka a fɔ o ye, ko: «Sigilan nin ta ka i sigi koɲuman.»
Ani aw bɛ a fɔ faantan ye, ko: « E ka i jɔ yan », wali « I sigi dugu ma ne sen kɔrɔ .»
4 O cogo la, aw ma mɔgɔlawoloma kɛ aw cɛ la wa, ani aw ma kɛ kiritigɛla tilenbali ye wa ?
5 Ne balima mandiw, aw ka lamɛnni kɛ sa ! Minnu ye faantanw ye diyɛn ɲɛ kɔrɔ, Ala ma olu de latɔmɔ wa ? A ye u kɛ nafolotigiw ye dannaya fɛ. A ye masaya min layidu ta a kanubagaw ye, a ye o masaya kɛ olu ciyɛn ye.
6 Nka, aw kɔni, aw ye faantanw jaasi.
Aw ɲɛ tɛ a la wa ko bolotatigiw de bɛ aw degun, ani ko olu de bɛ kiri bin aw kan ?
7 Matigi Tɔgɔ danbema min fɔra aw kunna, olu de bɛ o Tɔgɔ jaasi.
8 Aw kɔni jo bɛ a la, ni aw bɛ masa ka cikan tiimɛ, min bɛ Kitabu Senu la, ko : I na i mɔgɔɲɔgɔn kanu iko i bɛ i yɛrɛ kanu cogo min.
9 Nka, ni aw bɛ mɔgɔlawoloma kɛ, aw bɛ hakɛ kɛ, ani Jɛ sigikan bɛ aw ka jalaki da kɛnɛ kan ka a jira ko aw ye banbaganciw ye.
10 Bawo, hali ni i ye Jɛ sigikan mumɛ tiimɛ, ni jiginnayɔrɔ kelen pe bɛ i la, o bɛ i kɛ jalakitigi ye Jɛ sigikan mumɛ fan fɛ.
11 Katugu min ye a fɔ, ko : I kana diyatɔya kɛ, o ko fana i kana mɔgɔ faga.
Ni i dun ma diyatɔya kɛ, nka ni i ye mɔgɔ faga, o tuma i kɛra Jɛ sigikan tiyɛnbaga ye.
12 Aw ka fɔtaw ni kɛtaw ka kɛ iko mɔgɔ ta minnu kiri bɛna tigɛ ka bɛn yɛrɛmahɔrɔnya cikan ma.
13 Bawo, mɔgɔ min ma hinɛ, hinɛ tɛ o kun kan kiri la; hinɛ tɛ kiri jate fɛn ye.
Dannaya ani kɛwalew
14 Ne balimaw, ni mɔgɔ dɔ bɛ a fɔ, ko : Dannaya bɛ ne na, ka a sɔrɔ a tɛ dannaya walew kɛ, o bɛ mun ɲɛ?
O cogo la, dannaya bɛ se ka o tigi kisi wa?
15 Ni a kɛra ko aw balimakɛ wali aw balimamuso fɛɛrɛtɔ don, ani ko u ka tiledumuni tɛ u bolo, 16 ni aw ko u ye : « Aw ka taa hɛra la aw ka so ani aw ka finigirinman don ni ka dumuni kɛ ka aw fa,» ka a sɔrɔ olu farikolo mago bɛ min na, aw ma o di u ma, o bɛ mun ɲɛ sa?
17 O la, mɔgɔ min tɛ dannaya walew kɛ, o tigi ka dannaya bɛ sa a yɛrɛ ma.
18 A bɛ se ka fɔ o tigi ye : « I bɛ a miiri ko dannaya bɛ i la. Ne kɔni, ne bɛ dannaya kɛwalew sira de taama.
Ayiwa, e bɛ se ka i ka dannaya jira cogo di ni walew tɛ? Ne kɔni, ne bɛna ne ka dannaya jira i la ne ka kɛwalew sira de fɛ.
19 I dalen bɛ a la ko Ala tɛ fila ye, ko kelen pe don.
O ka ɲi.
Sitanɛw fana dalen bɛ o la, nka olu bɛ yɛrɛyɛrɛ siran fɛ.
20 E mɔgɔ hakilintan ; i bɛ a fɛ a ka jɛya i ma ko dannaya kɛwalentan tɛ foyi ɲɛ wa?
21 An bɛnba Abrahamu ma lajɛya a ka walew de kosɔn wa, ni a ye a denkɛ da sɔnnibanbe kan.
22 I ɲɛ bɛ a la sa, ko : A ka dannaya ni a ka walew tun bɛ ɲɔgɔn ta, ani ko : A ka kɛwalew ye a ka dannaya kɛ fɛn dafalen ye.
23 O cogo la, Kitabu Senu ka nin kuma dagunna, ko : Abrahamu dara Ala la, a ka jɛlenya sɔrɔla o de fɛ, ani a welela ko : Ala teri.»
24 Aw ɲɛ bɛ a la ko jɛlenya dɛnnen bɛ kɛwalew la, ani ko a dɛnnen tɛ dannaya dɔrɔn na.
25 A kɛra ten fana sungurunbamuso Arahabu ko la : A fɔ a ma jɛlenya sɔrɔ kɛwalew de kosɔn, ni a ye cidenw ladon ani ka olu bila ka taa sira wɛrɛ fɛ ?
26 Bawo, iko farikolo nintan ye fɛnsu ye, o cogo kelen na, dannaya kɛwalentan ye fɛnsu ye.
3
Hakɛ minnu bɛ sɔrɔ nɛnkun fɛ
1 Ne balimaw, a kana kɛ aw kɔnɔ ko aw bɛɛ cilen don ka mɔgɔw kalan;
a dogolen tɛ aw la ko an minnu bɛ ka mɔgɔw kalan, ko : Kiri na gɛlɛya anw ma ka tɛmɛn tɔw kan. 2 Bawo, an bɛɛ bɛ don fili sifaya caman na.
Mɔgɔ min tɛ hakɛ kɛ kuma sira fɛ, o tigi ye mɔgɔ dafalen de ye min bɛ se a yɛrɛkun na.
3 Ni an bɛ karafe don sow da la walasa u ka an sago kɛ, an bɛ u farikolo mumɛ bila an sagonasira kan.
4 Aw ka jikankurunw fana lajɛ : U ni u ka bonya bɛɛ ani fiyɛn min bɛ u ɲɔni, o ni a fanga bɛɛ, lemu dɔgɔmannin dɔ bɛ u lataa o minɛbaga sagonasira fɛ.
5 O cogo kelen na, nɛnkun fana min ye an farikolo yɔrɔ ncininnin dɔ ye, o bɛ se ka a waso ko ale bɛ kobaw kɛ.
Aw ka a filɛ tugun, tamɛnɛ ncininnin bɛ se ka ta wuli tu belebeleba la.
6 Nɛnkun fana ye tasuma de ye, juguya sikisɛ don, an farikolo yɔrɔ dɔ don min bɛ farikolo mumɛ tiyɛn, jahanama tasuma min bɛ a la, a bɛ o tasuma bila an ka kow bɛɛ la.
7 Adamadenw sera ka wara, kɔnɔ, fɛn fofotaw, ani jɛgɛ sifayaw bɛɛ kolo ani ka u mara ;
8 nka, nɛnkun kɔni, mɔgɔ si ma se ka o kolo ; bɔnɛmafɛn dandɔnbali don min falen bɛ mɔgɔfagabaga la.
9 An bɛ an Fa, an Matigi tanu ni a ye, ka mɔgɔw fana danga ni a ye, mɔgɔ minnu dara ka kɛ Ala bɔɲɔgɔnko ye.
10 Duba ni dangalikumaw bɛ bɔ da kelen nin de la.
Ne balimaw, a man kan ka kɛ ten.
11 Jipoyida bɛ se ka ji timiman ani ji kunanman labɔ wo kelen fɛ wa?
12 Ne balimaw, a bɛ se ka kɛ ko torosun ka den oliwuden na wali ɛrɛzɛnsun ka den toroden na ?
Kɔgɔji fana tɛ se ka kɛ ji duman ye.
Hakilimaya jɔnjɔn ani hakilimaya fu
13 Mɔgɔ dɔ bɛ aw cɛ la min ye hakilima ye ka ko ni a kɔrɔ dɔn wa ?
O tigi ka a jira a ka ɲɛjirali ɲuman fɛ, ko : Hakilimaya ka sabali de bɛ a bila a ka walew kɛli la.
14 Nka, ni keleya juguba, ani kɔniyamiiri bɛ aw dusu la, aw kana wuli ka aw jɔ ka tiyɛn bɛɛ kɛlɛ kuncɛbaya ni nkalon kan.
15 O hakilimaya sifaya tɛ bɔ Ala yɔrɔ, nka o ye yan diyɛnnako de ye, o bɛ bɔ mɔgɔ dɔrɔn de yɔrɔ, ani Sitanɛ bolonɔ bɛ o la.
16 Bawo, keleya ni fadenya de bɛ na ni tiyɛnni ye, ani walejuguw sifaya bɛɛ.
17 Nka, hakilimaya ka sabali min bɛ bɔ Ala yɔrɔ, o ye tilennenya fɔlɔ de ye, o kɔ : Hɛra ni muɲuli ani faamuyali ɲɔgɔn fan fɛ. A falen bɛ makari ni ɲuman kɛli walew la, ka a sɔrɔ mɔgɔlawoloma ni jijukɔrɔsaya tɛ a la.
18 Tilennenya sikisɛ bɛ dan bɛn kɔnɔ bɛn sigibagaw ye.
4
Diyɛndenyakow
1 Kɛlɛw kun ye mun ye ? Ɲɔgɔnsɔsɔ kun ye mun ye?
Aw sɔnjugu ninnu tɛ wa, minnu bɛ ɲɔgɔn kɛlɛ aw kɔnɔ?
2 Aw nata ka bon, ani aw tɛ fɛn sɔrɔ; o la sa, aw bɛ mɔgɔfaga kɛ.
Aw bɛ keleya, ani aw tɛ aw ɲɛnafɛn sɔrɔ; o de kama, aw bɛ kɛlɛ tigɛ, ani aw bɛ balawu wuli.
Fɛn tɛ aw bolo, katugu aw tɛ fɛn ɲini.
3 Aw bɛ fɛn ɲini, nka aw tɛ fɛn sɔrɔ, katugu aw ka fɛn ɲinikun tɛ dɔwɛrɛ ye ni aw sɔnjuguw nege dali tɛ.
4 Mɔgɔ kakalaw! Aw tɛ a dɔn wa, ko : Ka diyɛnnafɛnw kanu, o ye ka Ala juguya ?
O tuma, diyɛnnafɛn kanuya bɛ mɔgɔ min na, o tigi bɛ kɛ Ala jugu de ye.
5 Aw kɔni ye a dɔn, ko: Kitabu Senu tɛ kuma gansan ni a ko: Ala ye ni min don an na, A bɛ keleya o la.
6 Nka, Mandiya min bɛ o ni san cɛ, a bɛ o di an ma; Kitabu Senu bɛ o de fɔ, ko : Ala bɛ a ban kuncɛbaw bolo, ani a bɛ kuncɛdɔgɔw sɔn a ka mandiya la.
7 Ayiwa, aw ka kolo Ala ye ka aw ban Sitanɛ la.
8 Aw ka gɛrɛ Ala la, ale fana bɛna gɛrɛ aw la.
Hakɛkɛlaw, aw ka aw tɛgɛw ko; filanfilanmɔgɔw, aw ka aw dusu saniya.
9 Aw ka jɔ aw ka ɲɛnibagatɔya la ani ka kasi; aw yɛlɛkan ka yɛlɛma ka kɛ sukasikan ye ani aw ka ɲagali ka kɛ ɲɛnasisi ye.
10 Aw ka aw yɛrɛ majigin Matigi ɲɛ kɔrɔ, ani a na aw sankɔrɔta.
11 Ne balimaw, aw kana sɔnjugu da ɲɔgɔn na.
Min bɛ sɔnjugu da a balima dɔ la, wali ka o jalaki, o tigi bɛ Jɛ sigikan yɛrɛ lagosi ni ka a jalaki.
Ni i dun bɛ Jɛ sigikan jalaki, o tuma i tɛ Jɛ sigikan tiimɛbaga ye nka a jalakibaga.
12 Jɛ sigikan tigi ye kelen ye ani kiritigɛla dan ye kelen ye, ale kelen de bɛ se ka kisili kɛ wali ka latununni kɛ.
E dun ye Jɔnni ye, ko i bɛ i mɔgɔɲɔgɔn jalaki ?
Nafolotigiw lasɔmini
13 Ayiwa, sisan kɔni, aw ka ne lamɛn !
Aw bɛ a fɔ, ko: « Bi, wali sini, an na taa nin dugu sina la, an na san kelen kɛ yen, ka jago kɛ, ka wari sɔrɔ »,
14 ka a sɔrɔ aw tɛ a dɔn yɛrɛ min na kɛ aw ni la i kɔrɔ sini! Aw tɛ foyi ye sisi dɔrɔn kɔ, min bɛ ye waati kunkurunnin na, o kɔ, a bɛ tunun.
15 Nka, aw kɔni tun ka kan ka a fɔ, ko: « Ni Matigi sɔnna, an na to balo la, walasa ka nin wali nin kɛ.»
16 Nka a filɛ ko : Aw bɛ kuncɛbaya kɛ ka aw kɔnkɔnma kobaw kama.
O kuncɛbaya fan si ma ɲi!
17 Ka a sɔrɔ se bɛ i ye ka ɲuman kɛ, ni i ma o kɛ, o ye hakɛ de ye.
5
1 Aw minnu ye nafolotigiw ye, ne kan bɛ aw ma.
Aw ka kasi, ka kulo bɔ katugu bɔnɛw bilalen don aw ɲɛ.
2 Aw ka nafolow tolilen bɛ, bubagaw bɛ ka aw ka finiw ɲimi.
3 Nson dara aw ka sanu ni aw ka wari la.
O nson bɛ aw jalaki, ka aw farisogo jeni iko tasuma.
Aw ye wariba dalajɛ, ka a sɔrɔ an bɛ donw laban na !
4 Baarakɛlaw ye aw ka dugukolow sɛnɛ, nka aw ma u sara ; u sara kulokan bɛ. Suman kanbagaw fana sara makanikanw sera Diyɛn-bɛɛ-tigi tulo ma.
5 Dugukolo kan, aw ye diya ni baanaya ɲini, ani aw ye aw yɛrɛ diya bɔ ka a sɔrɔ mɔgɔ dɔw tun bɛ ka faga.
6 Aw ye kiri bin laadirimɔgɔ kan, ka o faga, hali o ma a firifiri aw bolo.
7 Ne balimaw, ka aw to Matigi nali makɔnɔni la, aw ka muɲu.
Aw ka sɛnɛkɛla mafilɛ : Dugukolo mɔ nafamaw, a bɛ muɲu ka olu makɔnɔ fo a ka sɛnɛfɛnw kunfɔlɔ ni u laban sɔrɔ.
8 Aw fana ka muɲu, ani aw dusu sabalilen ka to, katugu Matigi nali surunyana.
9 Ne balimaw, aw kana dajukɔrɔkumaw fɔ ɲɔgɔn ma ; o cogo la, aw kiri tɛna tigɛ.
A filɛ : Kiritigɛla jɔlen bɛ aw da la.
10 Ne balimaw, kira minnu kumana Matigi Tɔgɔ la, aw ka olu ka kologɛlɛya ni olu ka muɲuli ladege.
11 Aw ka a filɛ : Mɔgɔ minnu ye tɔɔrɔ muɲu ni timinandiya ye, an ko olu kunna ka di.
Zɔbu ye tɔɔrɔ muɲu ni timinandiya ye cogo min na, aw ye o kibaro mɛn, ani a laban, Matigi ye min kɛ a ye, aw ɲɛ ye o ye, katugu Matigi ka ɲi ani a bɛ makari.
Laadilikan labanw
12 Ne balimaw, aw ka aw kɔlɔsi, aw kana aw kali : Aw kana aw kali sankolo la wali dugukolo la, wali fɛn wɛrɛ la.
Ni aw bɛ a fɔ ko : « Ɔwɔ », o ka kɛ « Ɔwɔ » jɔnjɔn ye. Ni aw bɛ a fɔ ko : « Ayi », o ka kɛ « Ayi » jɔnjɔn ye ; o cogo la, jalaki tɛna bin aw kan.
13 Aw dɔ la kelen bɛ tɔɔrɔ la wa ?
A ka Ala deli.
Dɔ ɲagalilen bɛ wa ?
O tigi ka Ala tanunidɔnkili da.
Banabagatɔ dɔ bɛ aw cɛ la wa ?
14 A ka Jama Senu ɲɛmɔgɔw wele, ani olu ka Ala deli a kunna, ka a mu tulu la Matigi Tɔgɔ la.
15 Aladeli min bɛ kɛ ni dannaya ye, o na banabagatɔ kisi, ani Matigi na banabagatɔ lawuli ; ni a sɔrɔla hakɛ dɔw bɛ a kan, olu na yafa a ma.
16 Ayiwa aw ka aw jɔ aw ka hakɛw la ka u fɔ ɲɔgɔn ye, ka Ala deli ɲɔgɔn ye, walasa aw ka kɛnɛya.
Mɔgɔ tilennen ka aladeli barika ka bon haali.
17 Kira Eli tun ye an ɲɔgɔn mɔgɔ dɔ de ye ; o bɛɛ ni a ta, a ye a sinsin minkɛ Ala deli kan ko sanji kana na, sanji ye san saba ni tila kɛ ni a ma na.
18 O kɔ, a ye Ala deli tugun, sanji nana, ani dugukolo ye a mɔw di.
19 Ne balimaw, ni aw dɔ la kelen ye tiyɛn sira bila, ani ni dɔ kɛra o tigi sɔn yɛlɛmali sabu ye, o tuma, 20aw ka a dɔn ko : Mɔgɔ min bɛ hakɛkɛla bɔ a ka fili sira kan : O tigi bɛ hakɛkɛla ni kisi ani a bɛ hakɛ camanba datugu.
[Filaninw min tun ye sanji dlan.]
nin ye filaninw ka ko ye.
mɔgɔ fila don.
u fa sara, u ba sara.
u fa salen, u ba salen, u be dugu min kɔnɔ, o ye u gɛn ka bɔ o kɔnɔ.
o taara ka taga yɛlɛma wulaba kɔnɔ.
o wulaba, o be yen dɔrɔn.
dugu min ye o gɛn ka bɔ yen o tɔgɔ ko Dugufinnin.
ni san finna tuma min, filaninw te kɔrɔtɔ dɛ, ni san finna mɛrrr! filaninw be bɔ.
u be a fɔ ko:
san kana na, san kana na Dugufinnin!
san kana na Dugufinnin gosi, Dugufinnin!
an ba salen Dugufinnin, an ma Dugufinnin nyɔ dun, Dugufinnin!
an fa salen Dugufinnin, an ma Dugufinnin nyɔ dun, Dugufinnin!
san ka na yɔrɔ wɛrɛ Dugufinnin!
san kana na Dugufinnin gosi, Dugufinnin!
san fin o be tɛmɛn.
o de tora ten ka to ten.
ni u hakili be a la ko san be na, filaninw fila ni u nana ka na nin fɔ dɔrɔn, o san be taga.
o tora o de la.
donsokɛ dɔ be yen.
a taara a la.
a be bɔ wulaba kɔnɔ, a nana ka a sɔrɔ san finna tugun ka taga ka bin kɔgɔjiju la ka bila fo sahelijiju la ka bɛ kɛ sanba fin ye.
o finyɛ ye wulili daminɛ.
filaninw fila ninw bɔra yiriwo kɔnɔ u nana i jɔ ka i nyasin kɔrɔn fɛ ko:
san kana na, san kana na Dugufinnin!
san kana na Dugufinnin gosi, Dugufinnin !
an ba salen Dugufinnin, an ma Dugufinnin nyɔ dun, Dugufinnin.
an fa salen, Dugufinnin, an ma Dugufinnin nyɔ dun, Dugufinnin!
san ka na yɔrɔ wɛrɛ Dugufinnin!
san kana na Dugufinnin gosi, Dugufinnin !
o san fin fana tɛmɛnna.
o tɛmɛnnen tuma min, donsokɛ o ye a ye tuma min, o ye a kun dɔn.
o taara.
a donna dugu kɔnɔ tuma min, a ko dugutigi, i be fɛrɛ o fɛrɛ kɛ, a ko ni i ma fɛrɛ kɛ ka na ni filaniw ye so kɔnɔ, a ko ji te na Dugufinnin.
a ko mun ye a ko?
a ko san fin o san fin, ni a be bin na, ni bɛ be kan ka boli ka bɔ wula kɔnɔ ko sanji kana u gosi, a ko ni a be kɛ finyɛ gansan ye, a ko filaninw nɔ don.
a ko hɛn!
a ko yo!
a ko filaninw min gɛnna, a ko o kɛra kamalenkɔrɔ belebele ye.
a ko bi wula la, ne ni e be taga nyɔgɔn fɛ wula kɔnɔ.
u taara ka taga wula kɔnɔ ka taga i da yiri kɔrɔ.
san finna tugun mɛrr!
o san finnen tugun dugutigi yɛrɛ ye i kan to :
a ko sisan an ka taga so.
a ko nin be kɛ ji ye!
a ko a te kɛ ji ye.
a ko nin be kɛ ji ye !
a ko a te kɛ ji ye.
o san finnen tuma min, sanfinyɛ wulila tuma min, filaninw bɔra tuma min, u ko:
san kana na, san kana na Dugufinnin!
san kana na Dugufinnin gosi, Dugufinnin!
an ba salen Dugufinnin, an ma Dugufinnin nyɔ dun, Dugufinnin!
an fa salen Dugufinnin, an ma Dugufinnin nyɔ dun, Dugufinnin!
san ka na yɔrɔ wɛrɛ Dugufinnin!
san kana na Dugufinnin gosi, Dugufinnin !
o sanfinyɛ tɛmɛnna tugun.
o kɛlen, dugutigi ye o kun dɔn.
a nana dugu kɔnɔ ka dugu jɔn, a hɔrɔn, a numu, a nyamakala ka bɛ lajɛ ka taga wula nin kɔnɔ ka se sira ma.
u selen sira ma tuma min, u ye sirawoba ye.
filaninw be o de la.
a taara ko filaninw ka jigin so!
filaninw ko ko u te jigin so.
ko kabini u fa sara, u ba sara, u ma Dugufinnin nyɔ dun, u ma Dugufinnin ji min, u ma Dugufinnin ga ye.
u ka fara u la!
u ye fɛɛrɛ bɛ kɛ sa ka filaninw nɛgɛn fo Alla nana a kɛ, u nana so.
u nalen so kɔnɔ tuma min, u ye misiw faga u ye ka musow ta ka u di u ma.
filaninw bɔra ka i nyasin kɔrɔn na ko:
san ka na, san ka na Dugufinnin!
san ka na Dugufinnin kɔnɔ!
an ba salen Dugufinnin, an ye Dugufinnin nyɔ dun, Dugufinnin!
an fa salen, Dugufinnin, an ye Dugufinnin nyɔ dun.
san ka na, san ka na, Dugufinnin !
san ka na Dugufinnin gosi, Dugufinnin!
kabini o kɛra, sanji nana ka na ka na ka na ka kɔw fa, ka baw fa, ka ko bɛ kɛ fo mɔgɔw yɛrɛ ko ko u siranna jiko la.
n ye o fana ta yɔrɔ min, n ye o bila yen.
DÒGÒNIN ANI KÒRÒKÈ
n ye a da nin cè nin fila ye, kòrò ni dògò dò tun don.
u ba tagara kalakariyòrò kungò kònò.
a natò, a ye kònònin fila minè ka na a di u ma.
kòròkè ye i kanto dògònin ma : ko an tè an ka kònòw jeni ka u nyimi ?
dògònin ko ne kòni tè n ta faga, ne bè taga muso nyini ni n ka kònò ye.
e, e ye a ye jamani jumèn na muso bè sòrò ni kònò ye ?
ko i ka na an ka a jeni ka a nyimi bani !
a ko ayi ko ne ta tè jeni ka a nyimi. ne tè a nyimi.
kòròkè ye a ka kònò jeni ka o nyimi.
dògònin tagara.
a tagara se numudenw ma. olu ye a wele ko a ka na u ka tulonkè kè.
u ye tulonkè kè.
olu ko ko ni e bè sòn, an be i ka kònònin minè ka a jeni ka a nyimi.
a ko : ònhòn !
u ye kònòdennin mine ka a jeni ka a nyimi.
a tilala, a ye i sigi ka kasi ka kasi ka kasi.
ko mun kèra ?
ko n sòn n na kònò na, n sòn n na kònò na, numuden !
numuden, n na kònò to n bolo !
n bòra kònò le n ma ! n ma bòra kalakari wo kalakari.
olu tagara a fò u fa ye. u fa ye muru dilan ka a di a ma.
a tagara se mògò dòw ma bòtu la.
olu bè ka bò kari ni u nyin ye, fo dòw da bèè tigètigèra.
a ko : sani aw ka bò kari ni aw nyin ye, muru bè n bolo, a ye muru minè ka bò kari ni o ye.
olu ye muru minè ka bò kari ka a kari ka a kari fo ka muru kari.
a ye i sigi ka kasi ka kasi.
olu ko ko mun kèra ?
ko n sòn n na muru la, n sòn n na muru la, bòtu !
bòtu, n na muru to n bolo !
n bòra muru le numuden !
numuden, n na kònò to n bolo ! n na kònò to n bolo ! n bòra kònò le n ma ! n ma bòra kalakari wo kalakari.
olu ye segi dilan ka a di a ma.
a tagara se sitòmònnaw ma.
segi tun tè olu bolo. olu ye si tòmòn ka a kè u ka dulòki kònò ka o bèè farafara.
ko sani aw ka si kè aw ka dulòki kònò ka o bèè farafara, segi filè ne bolo. aw te segi minè ka a kè a kònò ?
olu ye segi minè ka si tòmòn ka a tòmòn ka a tòmòn fo ka segi nin kari.
a ye i sigi ka kasi olu fana dala.
olu ko : èè, mun kèra ?
ko n sòn n na segi la, n sòn n na segi la, sitòmòn !
sitòmòn, n na segi to n bolo !
n bòra segi le bòtu, bòtu, n na muru to n bolo !
n bòra muru le numuden !
numuden, n na kònò to n bolo !
n na bòra kònò le n ma ! n ma bòra kalakari wo kalakari.
olu bè tulu camanba bò ka di a ma.
a tagara se genju o jelenba ma.
ko èè genju, mun dun ye i jè tenninò ?
o ko o tulu min filè i bolo, ni i ye o mun n na, n bè fin sisan.
a ye o tulu mun o la a ye i sigi ka kasi ka kasi.
genju ko ko mun kèra ?
a ko: n sòn n na tulu la, n sòn n na tulu la, genju !
genju, n na tulu to n bolo !
n bòra tulu le sigosi !
sigosi, n na segi to n bolo !
n bòra segi le bòtu, bòtu, n na muru to n bolo !
n bòra muru le, numuden ! numuden, n na kònò to n bolo !
n bora kònò le n ma ! n ma bòra kalakari wo kalakari.
o ye dògò caman di a ma.
a tagara se julaw ma. olu bè ka u senkala don daga kòrò, ka tobili kè ni o ye.
a ko èè julaw, sani aw ka sen kè ka tobili kè, dògò bè n bolo, aw ka a minè ka tobili kè.
olu ye dògò minè ka u ka tobili kè ni o ye.
dumuni mòlen minkè, u ye a wele, a ye a dun.
a tilala ka i sigi ka kasi.
olu ko ko èè ko mun kèra ?
n sòn n na lògò la, n sòn n na lògò la, julaba !
julaba, n na lògò to n bolo !
n bòra lògò le genju !
genju, n na tulu to n bolo !
n bòra tulu le sigosi !
sigosi, n na segi to n bolo !
n bòra segi le bòtu !
bòtu, n na muru to n bolo !
n bòra muru le numuden !
numuden, n na kònò to n bolo !
n bòra kònò le n ma ! n ma bòra kalakari wo kalakari.
olu ye kògò camanba di a ma.
a tagara se baji ma, ka i bolo su o la ka a nènè
ko èè ko u bè a fò kògòji kògòji, ko kògò dun tè nin na.
o ko ko kògò min bè i bolo, ni i ye o kè n na, n bè kè kògòji ye sisan.
a ye o kògòba yèlèma o la, u ye o munumunu fo ka o fèn ka o kè kògòji ye, ka o kè kògòji ye.
a tilala, a ye i sigi ka kasi.
kògòji ko ko mun kèra ?
n sòn n na kògò la, n sòn n na kògò la, kògòji !
kògòji, n na kògò to n bolo ! n bòra kògò le julaba !
julaba, n na lògò to n bolo !
n bòra lògò le genju !
genju, n na tulu to n bolo !
n bòra tulu le sigosi !
sigosi, n na segi to n bolo !
n bòra segi le bòtu !
bòtu, n na muru to n bolo !
n bòra muru le numuden !
numuden, n na kònò to n bolo !
n bòra kònò le n ma ! n ma bòra kalakari wo kalakari.
kògòji ye jègè camanba di a ma.
a tagara ka taga ka taga se dugu dò la.
o faama, dunanbaw nanen bè o faama fè yen
o ka dumunni dèsèra, foyi tè o bolo, fo a ye a ka jònw bila ka taga ntorisu ninw tòmòn ka na o tobi ko a bè o di a ka dunanw ma.
a ko e faamatò sa wo !
dumunni ka dèsè i bolo fo e tè se ka dumunni di i ka dunanw ma. i tè nin jègè minè, i ka a tobi ka a di u ma ?
o ye o jègè minè ka o tobi.
u tilalen minkè, a ye i sigi ka kasi.
o ko mun kèra ?
n sòn n na jègè la, n sòn n na jègè la, faama, faama, n na jègè to n bolo
n bòra n na jègè le kògòji kògòji, n na kògò to n bolo
n bòra kògò le julaba, julaba, n na lògò to n bolo
n bòra lògò le genju, genju, n na tulu to n bolo
n bòra tulu le sigosi, sigosi, n na segi to n bolo
n bòra segi le bòtu, bòtu, n na muru to n bolo
n bòra muru le numuden, numuden, n na kònò to n bolo
n bòra kònò le n ma, n ma bòra kalakari wo kalakari.
faama fana o kòntanna a kòrò sa, ka muso di a ma ka fèn bèè di a ma, ka a muso pari, ka a yèlèn so nyumanba kan, ka a bila ka taga u ka dugu la.
a tagara se a ka kòròkè sigilen ma ko n kòrò !
ko naamu !
ko e ma a fò ko kònònin te muso sòrò, kònònin te muso sòrò ?
ko wa ne ye muso sòrò, a filè !
kòròkè tununna dugu jukòrò, hali sini a ma ye.
n ye o ta yòrò min, n ye o bila yen.
[Suruku ni sonsannin.]
nsiirinin, nsiirinin.
suruku ani sonsannin o ka kɛ yaala ye.
sonsannin ye a fɔ ko ale be taga siradennin fɛ.
suruku ye a fɔ ko ale be taga siraba fɛ.
o ka kɛ taga ye.
suruku ɛ ka taga sanba gɛrɛn tigɛ.
sonsannin ɛ ka taga a sɔrɔ: musokɔrɔba a be sɛnɛ kɛ.
a ka fɔ musokɔrɔba, ba be jigin cogoya di?
a fɔ ba jiginjigin!
ba jigira.
sonsannin tɛmɛnna ka sɛnɛ kɛ, ka sɛnɛ kɛ, diye a fɔ ko kɔngɔ be ale la.
musonin ye a fɔ ko e be malokini di, maloden kelen:
e be a ta ka a don daga ra, ka ne don a nɔ.
ni n ko wuyi wuyi, e be n bɔ.
a ye muso ta ka a don daga kɔnɔ ka malokisɛ don a nɔ.
muso ko wuyi wuyi!
a ye a bɔ, a ye a dun ka a don a ka bɔrɔ kɔnɔ, diye a fɔ: muso, ba be jigin cogoya di?
a ko ba jiginjigin!
ba jigira.
a ka tɛmɛn ka na.
suruku ka sanba gɛrɛn kɛ ka a ka bɔrɔ fa, o ka kɛ na ye ka nyɔgɔn kunbɛn.
suruku ye sanba kɛ ka a bon.
a ye o lɛrɛ ka a bɔ a kɔrɔ, a ye kini fili ka taga surukuten kun.
suruku ye o nɛmun.
o diyara surukuda sa!
suruku ko ale be taga siradennin fɛ.
sonsannin taara siraba fɛ.
suruku k a kɛ taga ye ka taga a fɔ:
ko musokɔrɔba, ba be jigin cogoya di?
ko ba jiginjigin!
ba jigira.
o ka sɛnɛ kɛ ka sɛnɛ kɛ ka sɛnɛ kɛ, kɔngɔ nana gan suruku ra.
suruku ko musokɔrɔba, kɔngɔ be ne na!
ko e be n don daga kɔnɔ ka malokisɛ kelen don.
a ye muso don ka malokisɛ don.
muso ko wuyi wuyi wuyi!
a ko e ma fɔ wuyi wuyi fɔlɔ!
muso mɔnna ka mɔn pɛrɛnpɛrɛnpɛrɛn.
a ka muso ta ka a don bɔrɔ kɔnɔ ka a dun, diye a fɔ ko ale be taga ba jigin.
a ko ba yɛlɛn-yɛlɛn-yɛlɛn!
ba k a kɛ yɛlɛn ye.
ji k a kɛ fo ka se a sen kɔrɔ.
a ko ba yɛlɛn-yɛlɛn-yɛlɛn!
ba be yɛlɛn ka yɛlɛn ka yɛlɛn.
a ka furaburunin dɔ ta ka a fili ji ra.
a ko e Alla ni a kɛra ne tun be se ka yɛlɛn nin kan, ne tun te taga ni o ye?
a blen ye kalama dɔ fili ka a yɛrɛ fili o nɔ flɔw!
a jigira fo jiju kɔrɔ.
bamba ye a ta ka a bla ka bambakili kɔlɔsi.
bamba bɔra.
suruku ye bambakili bɛ ci ka a dun ka boliboli fo a ka so.
fali dɔ nana ka na a fɔ ko ale be ji min na.
bamba ye a fɔ ko ni i ye suruku minɛ ka na, e be ji min fo ka fa.
fali ka taga ka taga a yɛrɛ bin suruku ka da ra, ka a yɛrɛ kɛ kɔmi ale su lo.
suruku ka a fɔ Tyɛnfɔcɛnin!
a nana lɔ da ra.
a ko fali su dɔ lalen be da la.
a ye dɔ wɛrɛ bla ka na, ko tyɛn te!
dɔ ye a fɔ ko tyɛn lo.
a ye Tyɛnfɔcɛnin bla ka taga.
Tyɛnfɔcɛnin ko tyɛn lo.
suruku yɛrɛ nana, a nana a ye: tyɛn lo.
a ye a fɔ: sisan, an be mun kɛ sisan?
a ye a denficinin nyininka k a fɔ:
an be fali nin kɛ cogo di?
a ko baba, e be taga a dun ka fa ka tɔ di an ma.
den kelen ko: ko te kɛ, baba, e be taga a dun ka a dun ka a dun ka tla, ka woro kelen ta ka taga a bla i fɛ.
Tyɛnfɔcɛ ko ko an be sin ka i nɔrɔ a la, i be a dun ka fa.
o ye suruku siri ka a siri fali la.
fali panna ka boli ka boli ka boli ni a ye, ka taga ni a ye bamba fɛ.
bamba ye suruku minɛ ka a nuguden bɛ bɔ ka cɛncɛn da a kɔnɔ ka jɛgɛden kelen bla suruku boda la.
fali minna ka fali min sa, diye suruku bla.
suruku taara se o fɛ.
dɔ ka sin ko: suruku, jɛgɛden kelen be e boda la!
dɔ ye a sama ka a bɔ, ko: cɛncɛn bɔra baba kɔnɔ!
suruku sinna ka sa yen.
n ye nsiirinin sɔrɔ, yɔrɔ min n ye a bla yen.
1) Ala ma fɛn da min bɛ kànu bɔ.
2) Ala ye fàli dɔn, ǒ dè la, à ma gere kɛ à kùn.
3) Ala ye sòla dɔn kojugukɛla ye, k'à su-ɲɛcì.
4) Hali ni Ala tɛ san fɛ̀, à ka fɛnbaw bɛ yèn.
5) Ni nàmàkɔrɔ tùn kɛra ɲɔ̀dùnfɛn ye, mɔ̀gɔ̀kɔ̀rɔ̀ba tùn tɛnà kɔ̀nɔ gɛn sǎnko denmisɛn.
6) Ala dùgùlèntɔgɔ ko «sababu».
7) Barikada tɛ mìsi ni kungo cɛ.
8) Ni mìsi ye barika da kungo ye don min, dùgaw bɛ jìgin à kàn, walima mùrùtigiw k'à wele à tɔgɔ la.
9) Diɲɛ tiɲɛ o tiɲɛ, jàkuma tɛ kili da.
10) Kà Ala to san fɛ̀, dùgà tɛ bin dun.
11) «Ala ye se» ye tìɲɛ ye, ǹka à tɛ se kà biɲɛ bɔ sònsan kǔn na.
12) Ni dùgùkolo tùn bɛ kɔ̀rɔ, ɲɔ̀gɔ̀ntuma à si jɛra.
13) Kàbi dùgùkolo dara, sònsan b'i bòli.
14) Kalo-wolonwula ɲɔ̀ sunntan tɛ.
15) Diɲɛ yɛ̀rɛ bɛ ban, sǎnko à kɔnɔfɛn.
16) Ala bɛ minnu kɛ denntan ni fàantan ye, òlu ma foyi kɛ Ala la.
17) Ala bɛ mɔ̀gɔ minnu kɛ den ni nàfòlòcaman tìgi ye, òlu ma foyi di Ala mà.
18) Ala ɲɛ̀na minnu mà, ù ma foyi ɲɛ̀ Ma Ngala ye, Ala tiɲɛna minnu mà, ù si ma foyi ɲɛ̀ Ma Ngala ye.
19) Ala tɛ dɔn kà ban.
20) Ala y'i kàli à ka màsàya la ko à na jɔ̀fɛn bɛɛ da, sǎ ko àle dalenkɔrɔ dòn.
Ala ko à na à kolo jɛ.
21) Alako ni mɔ̀gɔ̀ko tɛ kelen ye.
22) Jɔnni bɛ màɲùmànko kɛ ni Ala kelen tɛ ?
23) Màkàrìko jìràkun tɛ Ala la, màkàrìko faralen Ala la.
24) Màsà Ngala ye dɔ kɛ woloden-caman-tigi ye, jàlàkìbali, se t'an ye.
25) Màsa t'à ɲɛ̀, jɔ̀n kà à tiɲɛ.
26) Mɔ̀gɔ bɛ se k'à fɔ mɔ̀gɔ mà :«I sěn bɔ n ka ko la», ǹka i tɛ se k'à fɔ Sabu mà, à k'à sěn bɔ i ka ko la.
27) Mɔ̀gɔ̀ tɛ siran kà Ala dàn.
28) Mɔ̀gɔ̀-mà-dogo bɛ, Ala-ma-dogo tɛ.
29) Tilali màsa ye Ala ye.
30) Ni mɔ̀gɔ̀ kelen y'à fɔ : «N buran Ala» i nà tɔ̌w fǎ jìra ù la.
31) Se tɛ mɔ̀gɔ bolo, à bɛ Ala bolo.
32) Seba-tigi ye Ala ye.
33) Ala kɛ̀lɛ̀baga, kara bɛ ò la.
34) «Ala kàna à kɛ !», ni Ala y'à kɛ, fosi kelen t'à la.
35) Ala ye ko min da mɔ̀gɔ ye, à lamìnɛ i la, kojugu fàra koɲuman kàn, à lamìnɛ i la.
36) Ala ye ko min latìgɛ, mɔ̀gɔ̀ tɛ se k'ò tiɲɛ.
37) Alaminɛjɔn bololankolon tɛ.
38) Da tɛ se k'i bàn bòonsìbɔ-kojugu la.
39) Gàntɔ ma da Ala la.
40) Ni Ala ye min bùgɔ, i filan ma i bùgɔ.
41) Ni nsìra falenna i disi kàn, n'i bɛ se kà ɲɔn, i bɛ Ala tànu.
42) Ala ka kùnkolo dalen, mɔ̀gɔ̀ tɛ se kà ǒ cì.
43) Nàkan ka fìsa cɛsiri ye.
44) Bɛɛ n'i dakan dòn.
45) Bàna min nàna i kamà, ò tɛ taa k'i to ni na.
46) Dakan ka kɔ̀rɔ jɔ̌n ye.
47) Mɔ̀gɔ̀ si tɛ taa k'i dakan dàn.
48) Dakan sà tɛ.
49) Dakan sàbaga tɛ.
50) Fɛn min nàna i kamà, ò tɛ i mǎjɛ̀.
51) Fura tɛ donse la.
52) Jɔ̌n kàna jìgin jɔ̀n si la.
53) Kǔn bɛ di, ǹka kùntere tɛ di.
54) Wùluw ye n ka sɛbɛn tà, mɔriw ka dilalen dòn, Ala ta tɛ se kà tà.
55) Kùnnàsɛbɛn ka kɔ̀rɔ mɔrisɛbɛn ye.
56) Saraka tɛ nàkan na.
57) Ni bànin min dara ɲɛni kamà, ǒ wòlo bɛ kɛ kà dùnu tù.
58) Mɔ̀gɔ sɔ̀rɔ̀ko ka kɔ̀rɔ n'i yɛ̀rɛ ye.
59) Mɔ̀gɔ̀ tɛ sà i jugu dɔ̀ngɔ̀don.
60) Tùmà sebali tɛ karaba.
61) Ni Ala bànna i ka sòbàlànyɛlɛn mà, hali n'i ye wòlòsabara sàn, wùluw b'ò tà.
62) Ni Ala ye i sɔn, kàna waso, ni Ala ma i sɔn, kàna nimisa.
63) Ni Ala bɛ wùlu danga, à bɛ sùmùnin bɔ à kùncɛ mà.
64) «ɲɛ̀fɛn tɛ tiɲɛ, tiɲɛfɛn tɛ ɲɛ̀», ntugannin y'à fɔ tèn.
65) ɲɛgan tɛ mɔ̀gɔ fàga ni waati ma se.
66) Sɛgɛ tɛ kàsìdono tà.
67) So ka di mɔ̀gɔ dɔ la, kungo man di i la; kungo ka di mɔ̀gɔ dɔ la, so man di i la.
68) Sògògɛ̀nnɛgɛ bɛ mɔ̀gɔ dɔ to, mɔ̀gɔ̀gɛ̀nnɛgɛ tɛ i to. Mɔ̀gɔ̀gɛ̀nnɛgɛ bɛ mɔ̀gɔ dɔ to, sògògɛ̀nnɛgɛ tɛ i to.
69) Suya tɛ sànfɛn ye, nùmùya tɛ kɔrɔbɔ.
70) Bɛɛ n'i ta sǎn dòn.
71) Fɛn min bɛ mɔ̀gɔ mìnɛ, i tɛ ǒ sènkan mɛn.
72) Sǒ min bɛ mɔ̀gɔ bìn, i tɛ ò tulo ye.
73) Fɛn min bɛ sòtigi ɲɛ, ò tɛ taa k'à dàn.
74) Da ma à mɔyɔrɔ sɔ̀rɔ.
75) Ko bɛɛ jùru bɛ sàbali la.
76) Gɛrɛgɛ̀rɛ mɔ̀gɔ̀sɔrɔ man go.
77) Ko min bɛ mɔ̀gɔ sɔ̀rɔ, ò ka kègun n'i ye.
78) Kǔn fìla bɛ sa, mɔ̀gɔ̀ tɛ ò dabaga dɔn à la.
79) Mɔ̀gɔ̀ tɛ jiri kèlèkèlèlen bìnfan dɔn.
80) «N ma dòn ni bàna ye, n bɔra ni bàna ye».
81) Gàrìjɛgɛ diyakojugu bɛ wùlùjɛgɛ mìnɛ nkalangɛ la.
82) «Wuli-kà-bɔ n nɔ̌ na», ò ye tìɲɛ ye, ǹka «wuli kà bɔ ne kùntere kàn», ò ye nkàlon ye.
83) Hali n'i ye diɲɛ lajɛ̀ butɛli kɔnɔ, jɔ̀nninkùnnàndi na sange sìri à kɔnɔ.
84) Jɔ̀nnin kùnnàndi bòkɛ̀tɔ tɛ ŋuna.
85) Jɔ̀nnin kùnnàndi bùgɔ bɛ bìla kà sini kɔ̀nɔ.
86) Jɔ̀nnin kùnnàndi, à fàga bɛ to sini na.
87) Jɔ̀nnin kùnnàndi kùlùsìjala bɛ tìgɛ jalasun kɔrɔ.
88) Kɔ̀nɔ̀ba sùye, denmisɛnya tɛ.
89) «Ne ka ntɔ̌n ye n tan disi la».
90) Tɔ̀mɔ̀li ka teli ni nɔ̀bɔ ye.
91) Ni mɔ̀gɔ gàrìjɛgɛ banna yɔrɔ min, fɔ i kà bɔ yèn.
92) N'i ye cɛ̀ncɛn kɛ dakantigi ka tasuma kàn, ni i kùnna ma diya, i ta bɛ fàga kà à ta to.
93) N'i ye jɔ̀nnin kùnnàndi ye, e ni saamɛbaga kà bɛ̀n.
94) N'i tɛ bɔ̀nɛ, i gàrìjɛgɛ tɛ diya.
95) Nìn ye kantigɛmuru folen ye tulo la.
96) Sǐ bɛ mɔ̀gɔ min ye, kolaban bɛ i ye.
97) Sǐ kùntàalàjan dè bɛ mɔnɛ bɔ.
98) Wolo ni kùnnàndiya tɛ kelen ye.
99) Ko man di bɛɛ la.
100) Bòonsi min ka go mɔ̀gɔ ye, ǒ dè bɛ falen i bònbon na.
101) Hali n'i ye kùnnàndìyàmugu kɛ tatiɲɛbagatɔ tɛgɛ la, à nà bolo-fila-taama kɛ k'à bɔ̀n.
102) Hali n'i ye kùnnàngònin bìla tulubara kɔnɔ, à jɛyalen nà bɔ.
103) Karatɔ bɛ jàma na, i b'i kelen na.
104) «Nèrìbàgàtɔ, aw mɔ̀gɔ jòli dòn ?» - «an mɔ̀gɔ̀ caman» à y'à sɔ̀rɔ : e kelen dòn.
105) Nèri bɛ ɲɛ min kàn, ò tɛ kò kà jɛ.
106) Salon sensen, ɲìna tankɔn.
107) Bǎ min bɛ bà kelen sɔ̀rɔ, à wolodon, à bɛ kɛ̀mɛ̀-dùurù-fari da.
108) Basa min bɛ kɛ tèrège ye, à bɛ dɔn à kukala la.
109) Kàbi dǎ tulo fìlànin, à ni kùmu bɛ wuli.
110) Kàbini kɛlɛkɛlɛ geren, à ka kuna.
111) Dǎ ni kùmùya bɛ falen, ntomi ta ye n'à kùnbàyàra ye.
112) Fɛn min kàsìkan tùn tɛ mɛn soda la, n'i y'à bǒ ye sùnùnkun kàn, à sùrùnyàna soda la.
113) Fòro bìnbali wɔ̀lɔ̀kili kɔ̀nɔ̀ntɔn, ni ǒ bìnna, ǒ nà kɛ wɔ̀lɔ̀foro ye.
114) I bɛ sigi i fàri yɔrɔ min na, i kɔ̀rɔ̀da bɛ bɔ yèn.
115) Kɔ̀nɔ min b'i to san fɛ̀ kà yɛgɛyɛgɛli kɛ, n'à jìgìnna dùgu mà, ǒ na kɔ̀lɔn sěn.
116) ɲɔ̌ min bɛ ɲɛ̀, à bɛ dɔn à kàla fɛ̀.
117) ŋɔnɔ ɲuman bɛ dɔn à kàla fɛ̀.
118) Sarati wɛrɛ tɛ sàmìya la sanji kɔ.
119) Su min bɛ diya, ò bɛ dɔn à fìtiri la.
120) Ala ye wòlo o wòlo da, gàndon b'à la, sumadon b'à la.
121) Diɲɛ ye jìgìnjìgìn caman ni yɛ̀lɛ̀nyɛ̀lɛ̀n caman ye.
122) Diɲɛ ye tomonkolon ye ...
mɔ̀gɔ kàna tìgɛ diɲɛ na, mɔ̀gɔ kàna da diɲɛ na.
123) Diɲɛnatigɛ tɛ kɔ̀tigɛ ye.
124) Diɲɛnabɔ man gɛ̀lɛn fɔ à làtìgɛ̀ko.
125) Don bɛɛ dùgùsɛ̀jɛ man kan.
126) Don bɛɛ kùlùlàtaa tɛ diya ngɔ̌n na.
127) Cɛ̌ bɛ don kàn, ǹka don fana bɛ cɛ̌ kàn.
128) Don bɛɛ tɛ se kà kɛ ne ta ye.
129) Don bɛɛ n'à dùgùjɛ kan dòn.
130) Don bɛɛ tɛ nkɛ̀lɛn sɔ̀rɔ à wòda la.
131) Don bɛɛ tɛ kɛ sùko ye.
132) Jàmànàjɛ bɛɛ tɛ sàya ye.
133) Ko diya t'à goya sà.
134) Fa dùgùjɛ ye kɔngɔ ye.
135) Kamalenba laban ye natigawɔrɔ ye.
136) Sògòba bosoyɔrɔ, ɲìnɛ man kan kà kɛ dàtùna kɔ.
137) Mɔ̀gɔ bɛ ŋunuma, i bɛ sègin kà taama, mɔ̀gɔ bɛ taama, i bɛ sègin kà ŋunuma.
138) Mɔ̀gɔ b'i goya, i bɛ sègin k'i diya.
139) Ni cɛ̀kɔ̀rɔ̀ba kan bɛ ko : «Ne tùn tɛ tàn», n'à ɲɛ̀tɔ tɛ, à tiɲɛtɔ dòn.
140) «Ne bɛ hɛra la bì», ò ye tìɲɛ ye, ǹka ne bɛ hɛra la fɔ kà taa n sà, ò fura ye sàjoona ye.
141) Ni diɲɛ ye mɔ̀gɔ min fa, diɲɛ na i kɔngɔ.
142) Sìyɔ̀rɔ̀jugu, ɲùmàn wɛrɛ tɛ fɔ dùgu kà jɛ.
143) Su ni tìle bɛ ɲɔgɔn nabɔ.
144) Tàbarikala ni wuyo, ù bɛ ɲɔgɔn nɔ̌fɛ̀.
145) Diɲɛ ye sòkɛ ye.
Bɛɛ b'i ta kàn k'à girin. Ni e mɔ̀gɔ min ye i ta kàràfe sàma hali sanga fitinin kɔnɔ, tɔ̌w bɛ taa ka i to, wa i tɛ kun ù la bìlen.
146) Diɲɛ bɛ yɔrɔ min na bì, ŋɔni bɛ hali sàbàràtigiw sɔ̀gɔ sǎnko sènnànkolonw.
147) Sǔ la bùlònnin fara, ɲɛnama na bùlònnin taanpora.
148) Bì ma diɲɛ da, bì tɛ diɲɛ ban.
149) Dǎn bɛ bàro la, dàn tɛ diɲɛ na.
150) Laban tɛ diɲɛ na.
151) Diɲɛ tɛ kɛ kà ban.
152) Diɲɛ ye fiɲɛ ye, à bɛ cì kà tɛ̀mɛ.
153) Nàbaga ye taabaga ye.
154) Diɲɛ ye fu ye.
155) Fàamà kelen tìlè tɛ diɲɛ ban.
156) Màsà kelen tìle tɛ diɲɛ ban.
157) Màsa min tɛ sà, ò ye Ala ye.
158) Ko bɛɛ ye waati ye.
159) Ko bɛɛ n'à waati dòn.
160) Lahara ye jɔ̌ kɛ, sàyàsira kànkolon tɛ bìla.
161) Mɔ̀gɔ mɛn o mɛn, dɔ nà fɔ i kɔ.
162) N'i fɔra mɔ̀gɔw kɔ, i nà à to mɔ̀gɔw ka fɔ i kɔ.
163) Ni su kòra, dùgu bɛ jɛ.
164) Ni mɔ̀gɔ mɛnna cogo o cogo, dɔ n'à fɔ ko à m'i ye.
165) Mɔ̀gɔ t'i tìle kɛ k'à den ta kɛ.
166) «Ne wolola kari, ntɛ̀nɛ n kɛra mɔ̀gɔ ye, tàràta n taara sǔw la».
167) Ni ngomi ye mɔ̀gɔ fàciyɛn mìnɛ, ni tìle bɔra, à n'ò sègin i mà.
168) N'i dɔnbaga banna wɔ̀lɔw la, à tɔ̌ ye kàmànjɛ ye.
169) N'i dɔnbaga banna mɔ̀gɔw la, à tɔ̌ ye i yebagaw ye.
170) «Nìn tɛ bɔ kari la kà ntɛ̀nɛ sɔ̀rɔ».
171) Diya bɛ ban.
172) Ni fɛn wɛrɛ ma sungurunya sà, sijɛtigiya na à sà.
173) Tìle banbali tɛ.
174) Fɛn min bɛ to mìsɛ̀nya na, ǒ dǎn ye fini ye.
175) Ko bìlen o bìlen, à nà suma don dɔ.
176) Nège bìlen o bìlen, don dɔ à nà suma.
177) Màsa bɛɛ n'à tìle dòn.
178) Ni don min dùgu jɛra, ò bɛ kɛ.
179) N'i y'à mɛn :«Fiɲɛ san», «I ɲɛ yɛ̀lɛn san fɛ̀» fɔ'n b'i ye.
180) San wolen kɔ ye nɛɛma ye.
181) Diɲɛ kɛlen mɔ̀ni ye, sònkala tɛ sɔ̀rɔ k'à munu.
182) Diɲɛ kɛra diwaa ye, ɲɛ ni kɔ t'à la bìlen.
183) Diɲɛ kɛra jàbàdèn kɛnɛ ye, à wɔrɔbaga tɛ kìsɛ sɔ̀rɔ à la.
184) Diɲɛ t'à dili kɔrɔ kàn tun.
185) Fɔlɔ, mɔ̀gɔ̀yàminɛn tǔn jɛ̀ngɛ̀nnen dòn, sisàn, mɔ̀gɔ̀yàminɛn dabirila.
186) Kɔ̀rɔ kǔn tùn ye kodɔn ye fɔlɔ, ǹka sisàn, ù bɛ fagon kà t'à fɛ̀.
187) Ni dɛ̀gɛ ye gàlàma saran, à bɛ kɛ mìnbaga kɔnɔgàn ye.
188) Ala k'i kùlù- fa, à kàn'i ba- fa.
189) Di bɔ̀nna di la, ò kɛra di la di ye.
190) Hɛra fura tɛ.
191) Mɔ̀gɔ̀ caman kùrùlen, falenyɔrɔntanya dòn.
192) Mɔ̀gɔ̀ tɛ to ko la k'à diya dɔn.
193) Nìn kɛra yɛlɛ fìla bɛ̀nnen ye kènken na.
194) Nisɔndiya dǎn ye suruku bìlàlen ye wàyèya la.
195) ɲɛ min ni hɛra sìra, ò tɛ fìli.
196) Wɔ̀lɔ b'à ka ntònkànsi fìsàya sansarakɔnɔdon ye.
197) Don kelen kà diya ka fìsa sìba lankolon ye.
198) Bàna min y'i fǎ fàga, n'ò ɲɔ̀gɔn y'i ba mìnɛ, i bɛ siran.
199) Dǎ bɔ̀nnen tɛ, dǎ kà sà.
200) N'à diyara mɔ̀gɔ min na, ko tɛ goya i la. N'à goyara mɔ̀gɔ min na don ?
Ko tɛ diya i la.
201) Bɛɛ b'i dayɔrɔ ntùmu dɔn.
202) Kulokan ɲɛ fɔlɔ, à bɛ bɔ ɲɛnibagatɔso la.
203) Ni dùnùnin farala, ò bɛ taa dùnùtigi ka so.
204) «Bǎ sàra», ò bɛ bàtigi mà, ǹka «à kùnkòlòwolo taralen bɛ dàga jǔ la», ò bɛ bànin mà.
205) N'i y'à mɛn kɔ̀mɔ da ko : «Bì tɛ diya», min bɛ à kɛnɛ kàn, ò ko dòn.
206) N'i ye cɛ̀ndàla ye kàsi la, ɲùman tɛ cɛ̀nden na.
207) N'i ye màɲùmànko dògòlen ye, à bɛ dɔ ka so.
208) N'i ye ɲinɛ ye jàkùmàwolo kàn, bɛɛ y'à dɔn sàya ye mɔnɛ ye.
209) Sònsoro-kà-wuli tɛ kun den bɛɛ la.
210) Bǎw bɛ ɲɔgɔn na bàso kɔnɔ, ò ka fìsa suruku dònnen ye kàn.
211) Bɛɛ sɛ̀bɛ y'i sɛ̀bɛ ye, ǹka fiyentɔ sɛ̀bɛ ye à ɲɛko ye.
212) Mɛnɛmɛnɛnin ka dàbàlànbin b'à kɔgɔ bɔ.
213) Mɛnɛmɛnɛnin ka bondakunbin b'à kɔgɔ bɔ.
214) Syɛ̌ ɲɛ tɛ bɛrɛ ye, ni sùmùnin bɔra à la, ò ka jugu.
215) Bɔ̀nɛ mùrùkàlàtigi ka fìsa bɔ̀nɛ bololankolon ye.
216) Bɔ̀nɛ tila ka fìsa bɔ̀nɛ̀ba yɛ̀rɛ ye.
217) Dàbà sɛbɛw ma sɔ̀ngɔ sɔ̀rɔ jǎnko tàmàkari.
218) Dàga ji bɔ̀nnen ka fìsa dàga cìlen ye.
219) E bànàbàgàtɔ k'i bɛ jìgin Ala la, min sàlen dòn, ǒ nà mùn fɔ Ala ye ?
220) Kɔ̀nɔ̀nin tìlè tan ni duuru diɲɛ na, ò ko à ma fɛn kɛ, min fannama cìra, à na mùn fɔ Ala ye ?
221) Fɛɛrɛtɔ fìla, tàfo bɛ dɔ jǔ la.
222) Ni jɛgɛmisɛn ko : jɛgɛkunba tɛ balo à la, à nà ji bìla kà taa bɛ̀lɛ la, ni bɛ̀lɛ jènìtasuma y'à sɔ̀rɔ yèn, jɛgɛkunba ka dunni nà fìsàya ò ye.
223) Kèlèbèkoji ka fìsa bàsi lankolon ye.
224) Kèlèbètɔ bɛ yɛlɛ bǎ bosolen na.
225) «N-man-kɛnɛ» bɛ yɛlɛ sǔ la.
226) ɲɛ-kelen kɔ̀rɔ̀kɛ ye fiyentɔ ye.
227) ɲɛ cɛ̀jugu ka fìsa fiyenya ye.
228) Ko dɔ ka fìsa ni ko dɔ ye.
229) Kojuguw la, fìsàmànci bɛ.
230) Kɔ̀rɔ na man di, i ye boloɲɛ kelen kɛ sàyàta la wa ?
231) Mɔ̀gɔ fàgàtɔ k'à fɔ : «N sěn màdìmìtɔ», à tɛ fɔ.
232) Mɔ̀gɔ̀ tɛ to tǎ la k'à fɔ : «A'ye n sàma n tɔ̌n kàn».
233) «N den kɔnɔ fununa», ò ka fìsa kɔngɔ k'à fàga ye.
234) N'à fɔra ko : «Yɔrɔ bɛɛ ye kɔ̀lìbàgàtɔ taayɔrɔ ye», ni dɔ bɛ kɛ à kàn yɔrɔ min na, à tɛ sɔ̀n kà taa yèn.
235) Ni kara wulila jǒkɔ̀ɔnin kili la, à bɛ bònya iko kɔ̀nɔsògònin ta.
236) Ni kuna y'i to, bàgi t'i to.
237) «Ni n bɛ dumuni kɛ, dumuni bɛ n bàna, ni n tɛ dumuni kɛ, kɔngɔ bɛ n bàna».
238) Ni sǎn tiɲɛna, jàtè tɛ kalo mà.
239) Ni syɛ̌ ye bǒ kɛ i ka dlan na, sani i kà jìgin à la, i kà taa à sìyɔrɔ lajɛ.
240) Sǎjùmɛ b'à tìle kɛ bòji la.
241) N'i y'à mɛn ɲɛ-kelen da bàso la ko : «Sole !», à y'à sɔ̀rɔ : à kùnkolo kɛra tomon ye.
242) Jolida kà fàlen kèlèbe la, ò ye kojugu dǎn ye.
243) Sǎ à yɛ̀rɛ mà ka fìsa waraminɛ ye.
244) Sàgàmɔnɛ ka fìsa ni bɔ̀rɔ̀gɛ ye.
245) Sɛ̀gɛn ka fìsa jɔ̀nya ye.
246) Sìgìyɔ̀rɔ̀tiɲɛ ka fìsa taayɔrɔtiɲɛ ye.
247) Tòdùnyɔrɔ la, ni tɛgɛ kòlen jɔ̀nna, wele ma se min mà don ?
248) Wùlu kǔn bɛ tasuma na, ò tulokɔnɔnpɛrɛ ko : sìsi bɛ àle tɔɔrɔ.
249) Fàkɔ tɛ Tonkɔ tère fɔbaga ye.
250) Kɔngɔ tɛ wàlìjuw dɔn.
251) «Ne bɛ sà», ǒ dè ka jugu, ǹka «An bɛ sà» man jugu.
252) Ni mɔ̀gɔ bɛɛ gòsìra busan min na, ò tɛ digi mɔ̀gɔ̀ kelen na.
253) Ni mɔrikɛ ko : «Diɲɛ bɛ firi», à tɛ firi i yɛ̀rɛ n'i ka wàlàha kɔ.
254) Ni mɔrikɛ ko : «Diɲɛ bɛ ban», à n'à ka wàlàha bɛ taa yɔrɔ min na, à na ò yɔrɔ fɔ.
255) Ni tatugu ma ban, ntɔ̀n tɛ ntɔ̌n sànga fò.
256) Tasuma bɛ màsàden jèni.
257) Tufa o tufa, sìsi bɛ bɔ à bɛɛ fɛ̀.
258) Bàafan falen kà kɔ̀lɔn jà.
259) Bɔ̀nɛ bɛ na diya.
260) Dɔ ka fɛrɛtuma ye dɔ ka bɔ̀nɛ̀tuma ye.
261) Dɔ ka hɛra ye dɔ ka bɔ̀nɛ ye.
262) Dɔ kàsìko ye dɔ yɛlɛko ye.
263) Ni dɔ ka bùlon ma bìn, dɔ ka sojiri tɛ da.
264) Ni koro fàso ma cì, nkɛ̀lɛn ta tɛ jɔ̀.
265) N'i ye dɔ kan mɛn : «N kǔn bɛ suma na», ò b'à sɔ̀rɔ dɔ ta bɛ tìle la.
266) Sǒ ɲɛsen bɛ bɔ̀nɛ sěn, kɔsen bɛ bɔ̀nɛ datugu.
267) Sògòmuso kɔnɔma, dònsòmuso kɔnɔma, dɔ nà kɛ dɔ ka naji ye.
268) Tà-kà-boso tɛ bàden sàya dɔn dimi ye.
269) Tà-kà-nɛnɛ tɛ bǎ kùnkɔrɔ sàya dɔn bɔ̀nɛ ye.
270) Dɔ̀nkili man di, ǹka à kɔrɔ dè ka di.
271) Mɔ̀gɔ̀ tɛ hɛra sɔ̀rɔ ni i ma ɲani.
272) Bànà tɛ sàn, ǹka à bɛ yaala.
273) Bànàbàgàtɔ kɛnɛyabali bɛ kɛ diɲɛ bɛɛ ka surɔfana ye.
274) Bànàbàgàtɔ mɔ̀gɔ̀tigi ŋunakan ka di.
275) Bànàbàgàtɔ ɲɛ bɛ bɔ kɛnɛbagatɔ fɛ̀.
276) Jugu tɛ mɔ̀gɔ la bànàjugu kɔ.
277) Mɔ̀gɔ̀ n'i kùnmàyɛlɛma tɛ dòn kaburu kɔnɔ.
278) N'i ye sènnɔ o sènnɔ ye fòro sira fɛ, ò ye fɛrɛbaganci sènnɔ ye.
279) «Ko bɛ n kɔnɔ» bɛ da, ǹka à tɛ sùnɔgɔ.
280) Mɔ̀gɔ bɛ fàsa k'à sɔ̀rɔ bànà tɛ i la.
281) Mɔ̀gɔ̀ si kùnkòntan tɛ.
282) Ni koro y'à miiri à ka sàmìyàfɛ̀dumuni na tìlèma fɛ̀, à bɛ fàsa.
283) N'i y'à mɛn ko : «N sùgòra» – «I sùnɔ̀gɔ̀ra».
284) Sòso bɛ dɔ̌n na, à hakili bɛ à gɛ̀lɛn na.
285) Nkuma bɛ dɔ̌n na, à hakili bɛ à gɛ̀lɛn na.
286) Dùsùkasi ye Kariba bàn yànto mà.
287) N'i ko dùsùkàsìbàgàtɔ mà k'à kà tasuma mana, n'à daji m'à sà, à ɲɛji b'à sà.
288) N'i ko dùsùkàsìtɔ mà k'à ka fìle fyɛ, à bɛ kule.
289) Cɛ̀kɔ̀rɔ̀ba sìgìlen mùsònìnkasi la, ò ye kabako ye.
290) Dònòkɔrɔ tɛ siran sɛgɛ ɲɛ, à bɛ siran tɔ̀lase ɲɛ.
291) Jiri fura bɔ̀nnen àni jiri sàlen tɛ kelen ye.
292) Bàna bìlèlen ni ni tɛ fàn kelen fɛ̀.
293) Mìnɛn dɔ jɛ̀ngɛ̀n'n bɛ, ǹka à kɔnɔfɛn ma bɔ̀n.
294) Ni mɔ̀gɔ ma sà kà ban pewu, sògò tɛ ban à ngɔ̀ɔnɔ na.
295) Ni fàantan ma sà, e kàna i jìgi bɔ Segu tìgìya la.
296) Fàsaya ni basaya tɛ mɔ̀gɔ kɛ fala ye, jìgìsaya dè bɛ mɔ̀gɔ kɛ fala ye.
297) Ni mɔ̀gɔ fǎ sàra, i bɛ balo, n'i ba sàra, i bɛ balo, n'i balima sàra, i bɛ balo, ni i jìgi sàra, i tɛ balo.
298) ɲɛ jìgìntan tɛ sùnɔgɔ.
299) Fɛn bɛ ji jùkɔrɔ min ka bòn bàma ye.
300) Fɛn tɛ mɔ̀gɔ dɔ bolo, à jìgi ka ɲì.
301) Jɛgɛ jìgi ye ji ye.
302) Sògo jìgi ye wula ye.
303) Mɔ̀gɔ jìgi ye ɲɔgɔn ye.
304) Jìgi ka fìsa fa ye.
305) Jìgì tɛ mɔ̀gɔ min fɛ̀ man kɛnɛ.
306) Jìgì tɛ mɔ̀gɔ min na, jɔ̀yɔrɔ t'i la.
307) Jigisɔ-jigisɔ ka fìsa jìgi lankolon ye.
308) Kàna kɛ̀lɛ tìgɛ ko : i jo bɛ à la, i bɛ kɛ̀lɛ tìgɛ ko mɔ̀gɔ bɛ : i kɔ.
309) Kɛ̀lɛ̀yɔrɔ la, ni i bɛ kɛ̀lɛ disi la, ni ɲɛ dɛsɛra kà kàman fìla dɛsɛ, ni kɔkisi b'i la, lafasabaga ma ban.
310) Mɔ̀gɔ dulonkun ye sògòba biɲɛ na, à ka wulɛ tìgɛ n'i ye.
311) Ni fɛn t'i bolo, n'i y'i jìgi dòn fɛntigi la, i bɛ wuli à kɛ̀rɛfɛ̀.
312) Mùsò kɔnɔma cɛ̀ tɛ se k'à fɔ ko : den b'à bolo, ǹka à jìgi ma tìgɛ Ala la.
313) Sɛ̀mɛ̀yɔ̀rɔ̀ ɲuman bɛ sannajiritigɛ diya.
314) Sòonàdònbaga bɛ ni to kùnkolo la.
315) Taako bɛ kabakurunnin kɔnɔ, ni furalannin dònna ò kɔrɔ, ò b'à sènnàtèlìya.
316) Jìgìɲɛ̀kɔ̀nɔ̀filɛ bɛ nàma jìgi ban.
317) Jiri bɛɛ tɛ sɛ̀mɛ̀jiri ye.
318) Kàrìsa ye ntomi ye, à dɔgɔlasan man go, à yeli n'à nègèbɔ ye kelen ye.
319) Mɔ̀gɔ bɛ jɛ̀n i woloden kɔ, jǎnko kumakan gansan.
320) Ni kunatɔ jamanna ko sini ye kɔ̀mɔ ye, n'à tagara, à ta bɛ kɛ jɔ̀-kà-filɛ ye.
321) Ni sògo tɔ̌w y'u sin jà ko : sògòba bɛnà jìgin, ko ù denw nà sin mìn sògòba fɛ̀, à laban ye jìgìkari ye.
322) Nìn kɛra nsǒn sònsoron ye.
323) Nsǒn fɔra nsòn kɔ, dɔ wɛrɛ t'à la jìgìwaaro kɔ.
324) Tànbàki tìlènna kà jìgìɲɛ kɔ̀nɔ̀ntɔn jɔ̀, jìgìtigɛ nàna k'à kɛ tomon ye sɔ̀gɔ̀màdà kelen.
325) Yɛ̀lɛ̀n-ga-rɔ, jùkɔ̀rɔ̀cɛ.
326) À kɛnɛ-kɛnɛ karila.
327) Sìgeren bɛ bìn sìmɔ ɲɛ.
328) Balo don, sàya tɛ yèn, sàya yɛ̀rɛ don balo tɛ yèn.
329) Bɔli ye mɔ̀gɔ o mɔ̀gɔ lahinɛ, sàya b'i lahinɛ.
330) Cɛ̀bàkɔrɔ bònyàna cogo o cogo, donkelenwalanjan ye i ye.
331) Mɔ̀gɔ ni fòròbà Ala diya o diya, don dɔ fɔ à kà i jànfa.
332) Diɲɛ bɛ mɔ̀gɔ jànfa.
333) N'i fàmàna sàya mà, à bɛ dɔ ka bùlònda la.
334) N'i ma sǎ bì, sini i nà sà.
335) Ni mɔ̀gɔ kɔgɔra cogo o cogo, n'i ma su to, i nà tìle to.
336) Jɔ̀fɛn bɛɛ ye dafɛn ye.
337) Sàya tɛ danfɛn to.
338) Sàya jùru tɛ to mɔ̀gɔ la.
339) Sàya fura ye syɛ̀nɔnɔ ye.
340) Si kelen tɛ se kà bàn jɛko fìla mà, n'à ma jɛ kɛnɛ kàn, à na jɛ dùgùkolo la.
341) Mùsòkɔ̀rɔ̀nin bìlen o bìlen, à bɛ taa k'à sùdònbagaw to.
342) Segu, mɔ̀gɔ bɛ mɔ̀gɔ kɔ̀n Segu, n'ò tɛ, mɔ̀gɔ̀ si Segutaabali tɛ.
343) Kòlònnìnfili kɔ̀ni ye nkàlon ye, dùgùkolo tɛ mɔ̀gɔ si to.
344) «N tɛ dòn dìngɛn na» – «Ni min bɛnà sòni i kamà, i na dòn ò la».
345) Sà tɛ mɔ̀gɔ to k'i b'i diya, sà tɛ mɔ̀gɔ to k'i b'i goya, sà tɛ hɔrɔn to dɛ !
cɛ̀ba cɛ̀ɲi bɛɛ waarila, mùsòɲuman bɛɛ wàra min ?
346) Sàya tɛ mɔ̀gɔ to dɔnko ye, sàya tɛ mɔ̀gɔ to ko : i ye den sarama ye.
347) Kaburudo sira tɛ den sarama dɔn.
348) Mɔ̀gɔ ɲɛ̀ o ɲɛ̀, i bɛ sà don dɔ.
349) Su fɔra mɔ̀gɔ̀ caman kɔ, sɔ̀gɔ̀màda fɔra mɔ̀gɔ̀ caman kɔ.
350) Den sàlen ba ka fàna, kàtugu n'à tùn ma sà, bàna min y'à fàga tùn b'à lanɔgɔ.
351) Fàma ka fìsa kominike ye.
352) Fàma ka fìsa ò dɔ ye.
353) Fàma ka fìsa «A'ye hɔrɔnw fò» ye.
354) Kàsì tɛ sǔ sègin.
355) Laban dògòlen dòn.
356) Mɔ̀gɔ b'i jùjɔn dɔn, mɔ̀gɔ t'i laban dɔn.
357) Mɔ̀gɔ̀nìnfin si bɛ jɛ tànbàki kàn.
358) Labanko la, ne bɛ jɔ̀rɔ ne labanko la sa ni n sàdon cɛ.
359) Labanko dè ka gɛ̀lɛn.
360) Mɔ̀gɔ bɛ sà n'i ma diɲɛ tiɲɛ.
361) Mɔ̀gɔ bɛ taa i da i sibiriɲa kelen dè la.
362) Mɔ̀gɔ fìla bɛ sà dùgù kelen kɔnɔ, ǹka sàkun tɛ kelen ye.
363) Mɔ̀gɔ̀sa bɛ mɔ̀gɔ kɛ mɔ̀gɔ̀fɛ̀mɔgɔ ye.
364) Ni sàya ye mɔnɛ o mɔnɛ dòn i la, ò tɛ bɔ fɔ ǒ sàyà kelen.
365) Ni se tùn bɛ sǔ ye, dùgùkolo tun bɛ ŋuna.
366) Ni woloden tɛ àni tɔgɔ, fura wɛrɛ tɛ sàya la.
367) N'i bɛ sà don min na, à k'à sɔ̀rɔ i dɔnna diɲɛ fàn tan ni naani bɛɛ fɛ̀.
368) N'i ye sàya dògo, sǔ la bon lankolon tɛnà dògo.
369) Sàya ladege ye sùnɔgɔ ye.
370) Sàya màkɔ̀nɔ̀yɔrɔ tɛ bɛrɛ ye.
371) Sàya man gɛ̀lɛn fɔ : «Jɔn bɛ n kɔ ?».
372) Sàya tɛ dùnu fɔ.
373) Sàya tɛ kulu iko san.
374) Sàya ye jinson ye.
375) Sàya tɛ mɔ̀gɔ sɔ̀rɔ ni sabu tɛ.
376) Sàya ye hɔrɔnkɛ kɛ̀rɛ̀làmuru ye.
377) Sàya yɛ̀rɛ bɛ sà don dɔ.
378) Sàya y'i tɔgɔ da kɔ la, n'ò tɛ, kɔ̀rɔ̀ tɛ tɔ̌ to.
379) Sěn fìla bɛ dùgu mà, mɔ̀gɔ tɛ à la bìnbaga dɔn.
380) Siran tɛ sàya sà.
381) Siran tɛ sùbònda la, ǹka kùnmàsìcɛ bɛ yèn.
382) Subagaw bɛ mɔ̀gɔ dun, jinɛw b'i fàga, kɔ̀mɔw b'i tɔ̀mɔ.
«Ala dè tɛ mɔ̀gɔ̀fàgàla ye ɔ ?».
383) Sùtàafɔli bɛ kɛ̀, sǔ sègìnfɔli tɛ dɛ !
384) Kɔnɔ faralen màgo tɛ ɲɔ̌ ka ɲɛ̌ na.
385) Sìbàntɔ màgo tɛ «ɲìnàɲɔ-nà-ɲà» na.
386) Yɛ̀rɛ̀fàgàsu màgo tɛ ɲìnàɲɔ ɲàlen bɛɛ la.
387) Diɲɛ tɛ so ye : lahara tɛ taayɔrɔ ye.
388) Àlìjɛnɛ ka di, ǹka fiɲɛ-mìnɛ-k'a-bìla, ò fana ka di.
389) Diɲɛnamɔgɔw àni laharamɔgɔw, ù bɛɛ sìrì'n bɛ jùrùkùn kelen na, ǹka an tɛ sɔ̀n kà tùgu ǒ jùru tilennen fɛ̀, an bɛ taa an ta dùlen kàn, ǒ dè b'à to an bɛ fìli.
390) «Ala kà sǔ jìgìnyɔrɔ ɲɛ̀ !» - «Ni à tàyɔrɔ ma ɲɛ̀, à jìgìnyɔrɔ tɛnà ɲɛ̀».
391) Jàmù tɛ kiyama.
392) Sù t'à ɲɛko dɔn, à kɔko, à tɛ fìli ò la.
393) Ala ka sɔnni ka fìsa mɔ̀gɔw ka sɔnni ye.
394) Alasɔn ka fìsa mɔ̀gɔ̀sɔn ye.
395) Mɔ̀gɔ bɛ i diyanyeko dɔn, ǹka Ala dè bɛ i nàfàko dɔn.
396) Mɔ̀gɔ̀ si tɛ Ala bɔ ɲùmànya la.
397) Ala ka ɲì, mɔ̀gɔw dè ka jugu.
398) Fàantan jìgi ye Ala ye.
399) Foyi tɛ Ala kɛɲɛ.
400) « Jiri ye ! Jiri ye ! Ala ye n sɛ̀mɛ̀jiri ye».
401) Ni Ala ma bìlàkòròba fàga joona, à bolo nà da sungurun sin na.
402) «Ni Ala ma n sònya, ne si nà jɛya».
403) N'i y'à mɛn : «Ala ka bòn», i y'à dǎn dɔn.
404) Ala bàlìmàko tɛ.
405) Ala bɛ kǔn min kùnna, fugula dòn t'ò la.
406) «Fugula tɛ n kǔn na, Ala b'à la».
407) Ala bɛ sǎ fiyentɔ daɲini.
408) Ala ye dùgàfiyen daɲinina ye.
409) Ala ye mùsòkɔ̀rɔ̀nin cɛ̌ ye.
410) Ku tɛ ntòri kùn, Ala b'à fìfa.
411) Sin tɛ kɔ̀nɔ fɛ̀, kɔ̀nɔ b'à den balo.
412) Ni Ala ye da o da cì, à b'à labilafɛn latìgɛ.
413) Ni Ala ye mɔ̀gɔ tɔ̀gɔ kari, à bɛ à taamasen dòn i kɔrɔ.
414) Ala bɛ hinɛ, ǹka à tɛ màkari.
415) Ala ka hinɛ ka bòn ɲɔ̀dɔgɔ ye.
416) Ala mìnɛ̀bali sɛ̀gɛ̀nnen.
417) Aladoni man girin.
418) Ala tɛ mɔ̀gɔ layɛ̀lɛn jiri la, k'à tìgɛ n'à ye.
419) «An k'à kɛ syɛ̌w ka jimin ye, kà san filɛ kà dùgu filɛ».
420) Bololankolon ɲì tɛ, ni Ala tɛ.
421) Ko : «Tu bìsìmilayi bɛ tàfo la», ni i kùrùɲìnìna dòn, jɔ̌ kùru ka ca.
422) Mɔ̀gɔ bɛ jɔ̀rɔ ko dɔ la, Ala tɛ jɔ̀rɔ à la.
423) Ni nsìra sɛ̀bɛ̀kɔ̀rɔ̀ denna sàn o sàn, ò ye kɔngɔ ye.
424) Ni ntomi sɛ̀bɛ̀kɔ̀rɔ̀ denna sàn o sàn, ò ye bàna ye.
425) Sini bɛ Ala bolo.
426) Ala dè bɛ ji di bubaga mà ni à bɛ ntònkun jɔ̀.
427) Ala tɛ mɔ̀gɔ sìgilen sɔn.
428) «Ala ye kolatigɛ màsa ye.» - «I yɛ̀rɛ kà mùru dacɛn.».
429) «Ala! N dɛ̀mɛ! N dɛ̀mɛ !» ye tìɲɛ ye, ǹka : «Ala k'i ye dɔ la dɛ !».
430) «Ala ! N bɔ dɛ !»- «I yɛ̀rɛ kà sɔ̀rɔ da la !».
431) Ni Ala ye mɔ̀gɔ ye màgan min na, à b'i dɛ̀mɛ ò la.
432) Ni Ala ye mɔ̀gɔ ye sira min kàn, à bɛ i dɛ̀mɛ ò la.
433) Wɔ̀lɔ ko : «Ala ye hakili di mɔ̀gɔ mà, e yɛ̀rɛ k'i ta fàra à kàn».
434) N'i ye dàga sìgi i kunberekuru kàn, Ala b'à lase i kùn.
435) «Bìsìmilayi !» tɛ mɔrikɛ bɔ kɔ̀lɔn kɔnɔ ni jùrùkisɛ ma jìgin.
436) Sanji ye dànnìsanji ye, sanji tɛ nà mɔ̀gɔ̀ kelen ye.
437) Alasira, mɔ̀gɔ̀ t'à taama mɔ̀gɔ̀ ye.
438) «Alahu kibaro !» bɛɛ tɛ mɔriya ye.
439) «Mɔriya ka di n ye», ò ye tìɲɛ ye, «N tɛ bɔ mìsiri la», e ka so man di i la.
440) «Mɔriya ka di n ye», ò ye tìɲɛ ye, ǹka n tɛ bɔ mìsiri kɔnɔ, dɔ ka jùru b'i la.
441) Gàbugu ka kɔ̀rɔ mìsiri ye.
442) Da tɛ se kà dila tulo dilacogo la.
443) Jùla ko : «Làfiya bɛ seli kɛ».
444) Da t'i bàn sotigideli mà ko à b'i jɛ̀.
445) N'i ye Ala fòli sàma sìsi fɛ̀, à nà se à mà.
446) Dutigi-bara-taa bɛɛ tɛ fɛnɲini ye.
447) Mɔ̀gɔ min bɛ, n'ǒ lìmànìyàlen bɛ, à tilalen dòn.
448) Mɔ̀gɔ min lìmànìyàlen bɛ, ò kaari'n bɛ.
449) Ni Ala ko à bɛ bɔ̀nɛ ci i ye, à k'à sɔ̀rɔ lìmànìya b'i dùsùkun na.
Togodalamusow ka tile baara. 
Nin kunnafoni in ni nisɔngoya jirali cɛ ka jan, a kun ye k'a jira dɔrɔn ko an ka togodaladuw kɔnɔ, ɲɔgɔndɛmɛn bɛ musow ni cɛw cɛ, wa bɛɛ b'i wasa don i ka kɛta la i yɛrɛ ma.
Bɛɛ ka kɛtaw dɔnnen don, bɛɛ jɛnnen bɛ n'i ta ye, bɛɛ b'i ka kɛta kɛ ka ɲɛ du ka ɲɛtaa kama.
Tile baara caya n'a ta bɛɛ, togodalamusow b'u ka baarakɛta bɛɛ kɛ walasa k'u jɔyɔrɔ jira ani k'u cɛw dɛmɛn ka du basigi ani ka bɛn sabati du kɔnɔ.
Gadonbaara kama, muso min bɛ tobili la, o bɛ wili kabini nɛgɛɲɛ 5 ka daraka tobi a ka can a la min bɛ dun ka bɛn nɛgɛɲɛ 7 ma.
O mana kɛ, cɛw bɛ taa u ka baaraw la, an da bɛna se minnu ma kɔfɛ.
Daraka mana dun, musow bɛ ɲɔ susu ka mugu di tile gadonmuso ma.
Musow bɛ ɲɔgɔn dɛmɛn kosɛbɛ ɲɔsusu senfɛ.
Minnu bɛ du kelen kɔnɔ, olu bɛ fara ɲɔgɔn kan bulon kɔnɔ walima du fan dɔ fɛ ka susuli kɛ.
Muso wɛrɛw bɛ bɔ du wɛrɛw kɔnɔ n'u ka filenw falen ye ɲɔ walima kaba la ka na fara du wɛrɛ musow kan ka susuli kɛ.
Musow bɛ farali min kɛ ɲɔgɔn ka, o tɛ gansan ye.
U bɛ fara ɲɔgɔn kan walasa k'u bolo don ɲɔgɔn ye minɛnko la ka sɔrɔ u ma « tigiya » jira.
Ni tɛmɛ tɛ kajatu bolo, o bɛ Fanta ta ta, ni kolonkalan tɛ Fanta bolo, o bɛ Awa ta ta.
Ni muso dɔ taara du dɔ kɔnɔ ci la, ka taa musow sɔrɔ susuli la, a tɛ tɛmɛ habada n'a ma dɛmɛn dɔɔni don u kelen kelen bɛɛ ma.
Ni demusow b'a fɛ, olu b'a dɛmɛn baara la. Gadon bɛ yɛlɛmayɛlɛma du musow ni ɲɔgɔn cɛ.
Ni muso dɔ ye tile fila tobili kɛ, o b'a di dɔ ma.
Don o don, muso bɛɛ bɛ susuli kɛ , nka kelen b'a wasa don ga la.
An b'o ye taakasegin na gabugu ni a ka so cɛ k'a wasa don demisɛnninw na an'a cɛ ka ci misɛnninw o waati kelen na.
Nin bɛɛ ka di anw ka musow ye bawo u b'u yɛrɛ nafa ye diɲɛlatigɛ la.
Ni dumuni kèra, a bɛ minɛnw cɛ k'u ko ka sɔrɔ ka taa a ka warisɔrɔbaaraw la i ko muso tɔw.
Togadalamuso bɛɛ n'u ka warisɔrɔbaaranin don min b'a to a b'a ka wariko mago misɛnninw ɲɛnabɔ, a cɛ ka kɛlenw kɔfɛ, k'a wasa don a denw na ani k'a cɛ dɛmɛn waati dɔw la du warimisɛnnikow la.
O warisɔrɔbaaraw ye ka kɔɔri kolo bɔ k'a kɛ gari ni finimugu ye, ka tiga wɔrɔ k'a kisɛ feere walima k'a kɛ tigadɛgɛ ye o min bɛ kɛ nan ye kosɛbɛ Mali, walima u bɛ taa u ka pilansiw labaara dugu forobanakɔ kɔnɔ.
O nakɔ in kɔnɔ, u bɛ jaba, kɛlɛkɛlɛ, ngɔyɔ ani ɲugu turu ani jiri suguya caman wɛrɛw minnu bɛ dun kosɛbɛ dugabaw kɔnɔ.
O jiriden ninnu bɛ kɛ du dumuniw na wa musow b'u feere u kɛrɛfɛ suguw la.
U bɛ bɔ nakɔ la nɛgɛɲɛ 3, ka na tilelafana tɔ gan ka di dudenw ma.
O kɔfɛ, a bɛ surafanatobi daminɛ min bɛ mɔ ka dun ka bɛn nɛgɛɲɛ 8 ma.
O dumuni in kɔfɛ, min bɛ dun dutigi ka yɔrɔ la, dudenw bɛɛ, cɛw, musow ani demisɛnw, bɛɛ bɛ to dumunikɛyɔrɔ la dɔɔni ka baro kɛ ani ka maakɔrɔw lamɛn an ka kokɔrɔw kan ani u ka faamuyaw diɲɛ na.
Tile fila o tile fila, u bɛ taa dɔgɔ ɲinin kungo kɔnɔ k'o mara u gatobiliw ɲɛ.
O de kama, don o don, an bɛ musow doninen ye dɔgɔ la, den b'u kɔ la, jele b'u kan na.
Tuma dɔw la, yanni u yɛrɛ ka taa dɔgɔ ɲinin, muso dɔw bɛ dɔgɔ san dɔgɔfeerelaw fɛ.
Muso dɔw bɛ tilebaarakɛlaw ta ka tile kelen, fila walima saba kɛ ka dɔgɔ ɲinin u ye.
U b'o baarakɛlaw sara n'u ka warisɔrɔbaaraninw wari ye.
O kungokɔnɔdɔgɔɲinin in fana ye muso dɔw ka wari sɔrɔ sira ye.
U bɛ dɔgɔtonbaw kɔ k'u feere dugu muso tɔw ma.
Cɛ dɔw bɛ yen, walasa k'u musow nisɔndiya, u bɛ dɔgɔ san ka d'u ma.
O dɔgɔfeere in de ka can sirabadala duguw la.
Cɛw kɔfɛ, muso caman ka wari sɔrɔsira ye dɔgɔton ɲininni ye k'a ton sirabada la, dugubakɔnɔmaw tɛmɛntɔ b'a san.
Dumunikɔfɛbaro kɔfɛ maakɔrɔw fɛ, u bɛɛ bɛ taa u da walasa ka tɛmɛn ni o baara kelenw ye o dugusajɛ, u bɛ ga falenfalen u ni ɲɔgɔn cɛ i ko n y'a fɔ cogo min na.
Nin baaraba in bɛɛ n'a ta, o si tɛ togodalamusow bali u ka hadamadenya jira kungokɛw la.
Bɛnninden bɛ furu nin dugu in kɔnɔ, u bɛ kɛ yen, dɔnbamuso dɔ jiginna, u bɛ yen, kungo wɛrɛ bɛ u fasow la, musow bɛ y'o kɛnɛ kan.
U bololankolon tɛ taa habada, u ni ladiyalifɛn dɔ bɛ taa o bɛɛ la k'o k'u ka niyɔrɔ ye a ko la.
Suruku ni kònyòmusow
N ya ci nin kan. A kèra nin ye, suruku kòrò do. A bè kungo kolon rò.
Baara si tun t'a la kònyòmusomina kò.
Suruku ka baara tun ye kònyòmusomina ye.
Muso o muso, i maa furu su fòlò min, suruku kòrò b'i taa a mina o don k'a dun.
Jamana yèrè kònyòmuso o kònyòmuso, surukunin y'o dun fo ka ban.
Den kelen nana wolo. Kabi den ye finikolon nò, dennin y'a jira: " Suruku kòrò min bè jamana kan, ni a ci ye walikònyòmusodun ye, ne maa n ta furu san o san, n'a ye o dun, a ka kònyòmusodun bi dan o ma. "
Suruku y'o mèn, suruku y'o mènnen, u ye nyògòn fara nyògòn kan kungo kònò.
Kungosogo bèe lajèlen k'a fò: " An balo tè dò wèrè ye kònyòmuso kò.
Kamalen kelen bè finikolon nò, kabi a denyèrèninma a y'a jira, ni e kuana don o don ka muso furu, suruku o suruku maa e muso dun, o tè kònyòmuso wèrè dun o kò.
Sani o don ka se, an tè dabali nyini a la, an ka kan ka a kè cogo min na.
Kabi a bè finikolon nò, an t'o fèerè tigè:'
U y'a jira, fèn bè finikolon, o sòrò ka go.
" An ka to a ka bò a yèrè la.
N'a bòra a yèrè la don min, an na fèerè nyini a la, an ka kan ka se a minacogo min, an na a mina ten. "
Den nana kua ka kè cè ye ka laban ka kè donso ye.
o kèlen donso ye, kungosogo ye nyògòn fara nyògòn kan, u ko: " Sisan a cogo nyana.
Maa min y'a jira, an maa e muso ta, e b'an dun, n'a kèra kungokònòfèn ye,
o tuma an ka fèerè nyini a na, an bè se ka a dun cogo min, an k'o dabali nyini.
U ko nin tè baasi ye!
An ka sogo fara nyògòn kan. Sogo min ka kan ka nin mina ka a dun, sani e ka an dun, an k'o nyèjira nyògòn na. "
U ye kungosogo bèe fara nyògòn kan.
Kungosogo bèe lajèlen, u ko: " An ka a jira nyògòn na.
Nin kamalen, a ko a maa se don min, - kamalen donsokè, a tua ko Ncò - Ncò ko e maa se don o don, an ka kònyòmuso mina, e b'o dabila.
A dun kèra donso ye, a ka bugu bè nin jinmasinèda la, nin kungoda in na.
O tuma na, an ka dabali kè, an bè se k'e mina cogo min, sani e ka an mina.
U ko nin tè baasi ye.
Dagè ko o tuma, a ko o to ne bolo, dagè, a ko o to ne bolo, ne bè se a a mina.
U ko e b'a mina cogo di?
A ko ne bi min yòrò min, a ka bugu bè.
Ne b'a mina.
U ko baasi tè, an b'a ko to e bolo.
E k'i jija, e k'a faga, sani e k'an faga.
A ko nin tè baasi ye. "
Donsokè taara, a taara ka taa don a ka bugu kònò kòda la ka i sigi.
Dagè kònòma nana, a nana ji la.
Donsokè ye marifaburu bò buguwo fè, k'a b'a gosi.
Dagè ko: " Un, a ko donsokè kana ne gosi!
Ne to yen, sababu caman bè ne fè.
Ni i ye ne to yen, ne bè se k'o sababu caman dila i ye, o ka fisa i ma ne faali ye.
N bi nyò sababu di i ma, 
n bi den sababu di i ma, 
n bi nafòlò sababu di i ma, 
o ka fisa i ma ne faali ye.
Nkèri, n tè a di i ma bi, i bi layidu di n ma: i ka bugu in, sini n b'i sòrò bugu in nò.
Ni n y'i sòrò bugu in nò, n bi na sababuya di i ma.
Donsokè ko nin tè baasi ye, n b'i to yen.
I ye i ka sababu min fò, n b'i to o kama.
Ni i nana sini, i bi n sòrò bugu nin nò, i bi i ka sababu di n ma. "
Donsokè y'a dòn kungofènw janfa do, katugu a fana tè maa lankolon ye.
A nana su fè, n'a bi n'i sigi bugu in nò, a ye bugu dila k'a nya komi a kòròlen, ka fini kolon dò don bugu kònò, ka a meleke komi maaninfin bè bugu kònò.
A yèrè yèlènna jiri jan nò, a y'i sigi fo dagènatuma sera.
Dagènatuma selen, dagè y'i nyòori k'i nyòori. 
Kabi dagè bè yòrò jan nò, donsokè bè jiri là, a nyè bè dagè la.
Dagè nana, a surunyana bugu la yòrò min, a ye nya pu bugu kan. 
A ye nya pulen bugu kan, tasuma ye bugu mina.
Tasuma ye bugu minanen, donsokè y'i sigilen to jiri la.
A ye dagè gosi. 
Dagè ko " un, i ye n janfa.
Donsokè ko: janfa bòra e de la, sababu la, ne ni e ye layidu min ta, o tè nin ye! "
A y'a gosilen, dagèkònòma den min bè o kònò, o bòra nègèda fè.
O ko: " ni i ye n ba janfa, ne fana be e janfa.
A ko a se t'i ye!
A ko e ka marifa gosira.
Fèn tè o kònò tun.
E bolodayòrò bè i ka marifa ye, ne fana bè e janfa. "
Den kèra tasuma ye, ka pan ka yèlèn a fè jiri kan. 
Donsokè kèra ji suma ye ka bòn den kan.
Den fana sara, u fila bèe sara. 
A y'u sama, a y'u da kèrè fè.
A y'a sòrò nsonsannin, o nan'i b'i merun, komi gundo dònna nsonsannin nyèna. O nan'i b'i merun.
Nin ani donsokè kèra cogo min, a bi taa o fò sogotòw ye.
Donsokè ye dagè n'a den bèe faga, k'u fila bèe faga, k'u sama k'u da kèrè fè, k'a ka marifa soni ka wuli ka taa.
Nsonsannin bolila, a taara sogo fara nyògòn kan.
" Ayiwa, a ko an ye faranyògònkan min kè, a ko a ma bèn dè! sababuya la, donsokè ye dagè faa, den bòra o kònò, a y'o faga,
o tuma na faranyògònkan fòlò, o ma bèn, an bè se ka sogow lajè kokura.
Ni sogo wèrè min bè se, an k'o bila a la.
U ko nin tè baasi ye. "
U ye sogo lajè, ka caman bèe lajè sa ka fara nyògòn kan.
Sogo bèe lajèlen tuma min, u ko " o tuma na, an t'a filè: dagè taara, donsokè y'o faa. Den bòra a kònò, a y'o faa.
An t'a lajè, sogo wèrè, min bè se ka taa donsokè kama. 
A ti ban jida in kòni na.
U ko nin tè baasi ye, nsonsan, e t'a filè, e min ye an nòma kengeli ye, mògò min bè se donsokè minacogo la, e k'o fò an ye. "
( Nsonsan fana o jugu ye ŋala ye)
Nsonsan ko: " Nin tè baasi ye, ŋala de bè se donsokè minacogo la, katugula ŋala, o ye fèn ye, a bè se k'i kuru.
Tile maa gwan, o bè se ka taa donsokè ka bugu rò,
k'i kuru k'i da donsokè nyè.
Donsokè maa na, a bè bugu dayèlè, k'i kunkolo fòlò don.
N'a ye o don ka ban, ŋala bè a ta kunkolo ma.
N'a y'a ta kunkolo ma ka ban, o tuma na, e nsonsan, i yèrè b'a sen mina a ye, o tuma na, u bè se ka o faa yen nò, donsokè faa, a ti ko caman masòrò.
U ko nin tè baasi ye, ŋala dun!
e ye sòn o la wa? "
O de y'a sòrò, nsonsannin y'o dabò dè: ŋala ka jugu nsonsan ma kungo kònò.
N'a y'a ye, a b'a mina. Tuma min kelen, a b'a dun.
Nsonsannin, a ye nin plan tigè ŋala la. 
ŋala taara, a ko " ne ye se! "
ŋala dun ye fèn ye, n'a y'i da tilesekuncè fè, bugu kònò ka ban, a tè se ka foyi nya sunògò kò.
Hali a maa i da jiri kòrò, a bè sunògò, janko o ye donso bugu dilalen sòrò.
ŋala taara tilesekuncè fè, a taara don donsokè ka bugu rò, a y'i da, a sunaana.
A sunaanen tilesekuncè fè, donsokè bè na. 
A y'a sòrò, ŋala bè sunaa.
Donsokè nana bugu dayèlè ni marifaburu ye, ka lajè, a y'a sòrò, ŋala bè sunaa.
Donsokè sinna ka mugu ci ŋala la, ka ŋala faga, k'o fana sama, k'a bò bugu kònò, k'o da kèrè fè.
Nsonsan bolila, a taara sogo fara nyògòn kan.
" A, a ko nin kèra baasi ye. 
Ŋala min taara, donsokè y'a sòrò, o fana bi sunaa. A y'o fana faga,
donsokè y'an kònò gwan, a y'a faga ka a sama, k'a bò ka a da ne yèrè nyè la.
A, a ko, o tuma na, donsokè ka ko, a kèra kabako ye!
An bi sababuya jumèn kè tun, ni an bè se ka donsokè mina?
A, u ko an k'a filè, u ko hali bi, nsonsan, e ye min nin fò, o ma nya.
E kana maa kofò sen in nò, e kana maa nyini tun,e k'i lafinyè!
An bè min bila a la sen in nò, o ye waraba yèrè de ye, an b'o de bila a la.
Waraba maa taa, o bè se k'i biri, o ka kengeli.
N'o y'a natò ye, a b'a gosi. Ni o y'a gosi, o b'a faa.
A ko o ye tinyè ye, o tuma na, nin ye aw yèrè ka bila ye dè. Ne koni, n b'i taa n ka lajèli la. 
Ni min sara, n bi n'o fò aw ye.
U ko e ka taa! "
Nsonsan ni waraba taara.
Waraba taara bugu kèrèfè ka t'i biri.
Donsokè nin dun, donsokè kunmaa do.
San'ale ka bò so kònò, a fana b'a lajèli de kè, ni min nin b'a tileyòrò la, a b'a dòn.
Donsokè wulila, a bi taa, a y'a ye. 
Waraba de b'a tileyòrò la o don.
A y'a marifa soni sonini nyuman na, ka nègè fila bila a kan, ka wuli.
A nana, a bi se buguyòrò la, a bi to k'i nyè mada, a bi to k'i nyè mada, a y'i to ka waraba birilen ye yòrò jan na.
Waraba fana b'i labèn.
N'a sera a faakònò na, a bi donsokè gosi.
Donsokè fana hakili b'a rò, waraba t'e sòrò k'e gosi yòrò min, ni a sera yen, e bi waraba gosi.
Donsokè fana nana a nacogo kòrò la, a y'a kè komi a nyè tè waraba la, fo a sera hakililayòrò la.
Donsokè ye cèjan don a ni waraba cè, gosi bòra u cè, waraba tora k'i kolonkolon.
Waraba fana tora gosi rò.
O tolen, nsonsannin y'i pan k'i còrò, a ko " nin koyi nin bilenna!
A ko nin kòni donso nin ye maa gwansan ye! "
A bolila, a ye sogow sègèrè.
A ko " donsokè ko, Ncò ka ko, a kèra kabako ye!
Ncò ye waraba fana faa,
o tuma na, an kònò gwanna!
U ko, an t'a filè, sama de ka bon kungokònòfèn bèe ye, an k'o bila donsokè la.
o kòni ti dèsè a la.
U ko baasi tè!
Nsonsan ko: n'an bè sama bila a la, o de ka nyi. Sama maa taa, o bè se ka a faa. 
o kòni maa taa, n'o ye daburuba meleke a rò, a bi to o rò. "
Ni u ye o gundo siri, nsonsan wulila perew!
A ye donso magèn so kònò, a nana donsokè la.
A ko: " N nana nin yòrò bi, ne y'a dòn, e tè maa gwansan ye!
U bè ka fèn bila i la bi, ni i m'i cogo dòn, o ko ni nègè t'o don, foyi t'o don.
Ni o y'a sòrò, fèn wèrè min b'i fè, ni o ye masiba fèn ye, i b'o ta o kama.
o kò, i ni marifa maa taa bi, o b'i mina.
O tuma na, aw bè ka mun ne fèn si bila ne na?
A ko u bè ka sama yèrè de bila i la bi. 
Ni i dun taara bi, sama in, a b'i mina.
Ni o y'a sòrò, fèn wèrè b'i fè, ni marifa tè, (nègè t'a don dè! ) ni fèn wèrè b'i fè, ni marifa tè, i bi taa n'o ye.
A ko baasi tè, nsonsan i ni ce!
N ye e ka kòròfò mèn, a diyara n ye.
n bi taa, fèn bè n fè, ni marifa tè,
n na taa n'o ye, donsokè binyè bè n fè yen nò.
Binyè min minnen do, n'o ye bilenpanjoli bò e rò, i bi sa. "
A ye marifa to o don ka binyè ta.
(an ko a ma kala)
a ye kala in ta.
A taara, a nana a sòrò, sama nana ka n'i jò bugu yèrè kèrèfè.
A bè a la ka nyè yaalayaala. 
Nsonsan bi bò yen.
A ko " n'i bi sama bon, n'i b'a fè a kan'i mina,
a bè buru min bò ka a meleke mògò rò, a bon o de la koyi!
Hali n'a ye i gosi k'i konkon, a tè se k'i mina, nkèri ni i y'a bon yòròyòrò la, ka a sòrò a daburu bè se ka meleke i rò, a b'i faa koyi.
A ko baasi tè, n y'a mèn. "
Donsokè wulila, a nana ka na ka na, a nana a sòrò sama bè ka n'i jò bugu in kèrèfè, a daburu bòlen bè fo a bi to ka yaalayaala.
Donsokè y'i nyòori k'i nyòori, a surunya a faakònò nò tuma min, sama b'a fè ka girin k'i da donsokè kan kuma min, donsokè y'a kala kè ka sama bon a daburu la. Kala ye sama sua a daburu in nò, 
sama kirinna, a tentegelemana, a taara bin.
Donsokè nana a ka kala bò, a tilala, a y'a kè ka sua a daburu in nò, sama sara.
Nsonsan bolila tun, a ye sogo sègèrè, a ko " e, nin donsonin tè baatara donso ye!
a ko aw ye sama min bila a k'a ta, a ko a y'o faa faacogo rò ne nyèna bi, a ko o ye ne kònò gwan!
Ne y'a dòn nin donsokè kòni nin maa muso furu don o don, nin ka muso tè se ka ta, a ye sama faa.
U ko nin tè baasi ye, u ko donso ko in, a y'an kònò gwan!
o tuma na, an t'a bila sa!
I y'a dòn, an minw ye namaw ye, ni a sigilen bè ka an kònò, an kòni ti taa an sigi a la ji la.
A ka kònyòmuso maa furu, an b'o ta.
N'an y'a kònyòmuso in ta don min, o tuma na, an ka kan ka kè cogo min, an bi kè ten.
An dalen bè sogo sogo la kungo kònò, an ye bèe bila Ncò la. 
o bèe dèsèra donso Ncò la.
o tuma na, an dabali banna.
An nama yèrè sa, an ka an sigi ka furudon kònò. "
U farala donso la. 
Donsokè tugura a ka donsoya la kò dala.
A bi taa ka sogo faa, a bi na n'a ye.
Donsokè nana muso nyini, ka kua, ka furu.
Sani donsokè ka a ka muso furu, donsokè y'i labèn namaw kama.
Dinyè yèrè sababu fèn o fèn bè, ni o bè se ka mògò kisi nama ma, bòrè b'a fè, a ye dasirilan nyini, k'o bila bòrè kònò.
N'a ye fèn o fèn tua fò, k'o bila bòrè kònò, k'o da còrinnò, a bè se ka taa o mina n'o sen ye kungo kònò.
o tè se ka fèn fò, o tè se ka foyi kè a la tun, o tè se ka hali da yèlè sanko a ci.
Donsokè y'a ka sababuya bèe nyini, ka fara nyòghòn kan o rò ka sòrò ka muso furu.
Donsokè y'a muso furu su min, o su fòlò, donsokè dalen bè, o bè sunaa.
u nana donsokè muso ta a kòfè, namaw nana a muso ta a kòfè ka taa a dun.
Nama nunnu u balo tè foyi ye dinyè kònò kònyòmuso kò!
Jamana yèrè kònyòmuso bèe, u ye bèe mina ka ban. 
U nana donsokè ka kònyòmuso mina a kòfè, ka taa ni a ye, ka taa a dun, ka taa a dun u ka dingèda la.
u y'a kònyòmuso dunnen, donsokè wulila, a y'a sòrò a muso tè a kòfè.
A ko: " Namaw ye ne muso ta!
u de ye kabako kè!
Ne muso talen, u ye nyama sunbala dayèlè de ye! 
Namaw kòni, u ti muso wèrè ta tun. "
Donsokè tilenna o don, k'i labèn fo su kora.
Fitiri sera tuma min, donsokè wulila a ka so.
Jiri janba jòlen bè nama dingèda la,
nama min b'a kònò, hakè tè nama ma.
Donsokè y'a ka dabali kè, ka kala ta, ka a ka marifa ta, ka donsolamasiri bèe ta, ka taa yèlèn jiri jan nò k'i sigi.
Donsokè sigilen, fitiri selen, namakòròba bòra. A y'i sonsoro dingèda la, a y'a ka laturu gosi. 
Namaden min maa bò, a b'a fò o ma: " E ka taa nin yòròmaasinè nò, e garijègè bè.
Ne yèrè ta bè n kòrò yan. "
Dò wèrè min maa bò, " E ka taa nin dugumaasinè nò, e garijègè bè.
Ne yèrè ta bè n kòrò yan. "
A bi dò bila, a ka taa Nara, a bi dò bila, a ka taa Kòèra, a bi dò bila, a ka taa dugu o dugu, a bi dò bila, a ka taa o bèe rò.
A ko e yèrè nyè bè a garijègè la.
O y'a sòrò donsokè sigilen bè jiri la.
Ale yèrè nyè b'o la laturu la.
Ale yèrè nyè b'o la laturu la.
A ko e ta bè a kòrò yan bi.
A ye dingèkònònamaden bilasira ka ban, fo ka a tò to, donsokè sigilen ye jiri rò sa.
A nana, a y'i kun jan donsokè fè.
" Ayiwa, a ko an ye e muso ta su rò, n y'a dòn e nakun ye i muso ye.
I tè jigin?
I ye min fò, bi do dè!
I ye min fò, bi do. "
Furamugunin b'a fè, a y'o furamugunin bò, o furamugu bè komi kòròtikisè! 
A y'o seri namakòròba nyè na, namakòròba fiyenna.
O fiyennen tora yen jiriju la, o ma taa fan sòrò.
" A ko o tuma, n t'i n ka mugu tinyè e na, ne tè n ka nègè tinyè e na.
E bi to nin yòrò nin nò fòlò.
Ni i denw maa a kè cogo min, i nyè t'o ye, i tulo b'a mèn! "
A y'o fiyentòlama to kurukuru la yen.
o kòlila taafan na.
A jiginna ka bò jiri in, a nan'i sigi dingèda la.
Nama kuntigi min dalen bè kuntigi kòròba kan, o bòra yaalayòrò la, o nana, a ko o bi don.
A ko " n ti n ka mugu tinyè e na, katugula e ni kuntigi, aw fila de ye dingè in tigi ye.
n bi aw kè min ye o kòfè, o bè! "
A ye furamugu dò seri o nyè nò, o fana fiyenna, o tora kurukuru la dingèda la, o ma dingèfan dòn.
o kòfè, dò wèrè nana.
A ko: " n tè n ka mugu tinyè e la.
Sèmèkuru min bè n bolo, o bè e ta nyènabò. "
A y'a ka sèmèkuru ta, o y'o ci a tulo kòrò, o dara yen.
A y'o sama, a y'o da kèrè fè.
o kòfè, dò wèrè nana, o ko: " n ti n ka mugu tinyè e la, kalabinyè min bè n bolo, ni ne y'o ci e la, o bi e ka mago dafa. "
A y'a kalabinyè kè k'o bon. o sara.
A y'o sama, a y'o da o kan.
Dingè namafèn o fèn bè dingè kònò, a y'o bèe faa ni sèmèkuru ni kalabinyè ye, k'a sòrò a ma mugu ci k'i sigi sa.
Kòròbalen fila in, ulu tora kurukuru la.
A y'u bèe faa, o ye nama mugan ni tan ani fila faa, min tun bè dingè kònò.
Nama mugan ni tan ani naani tun do, kòròbalen fila ye o naaninan ye.
A ye mugan ani tan ani fila faa, fila in, u fiyentòma tora, a ye bi saba ni fila faalen, a y'u da dingèda la.
A ye furamugu wèrè bò, a y'o seri namakòròba nyè nò, o nyè yèlèla.
A y'o seri o dankan nyè nò, o fana nyè yèlèla.
A ko: " a ye nunnu lajè ban! Aw bolo dalen tun bè minw kan, ninw bi taa musow ta dugu kònò.
A y'o lajè ban!
Aw y'a dòn, ni ninw sera ka faa faacogo min na, aw yèrè faacogo ti na ne kònò gwan.
Nkèri layidu kelen de bè, n b'o nyini kòròbalen dankan fè. 
Kòròbalen, e kòni tè, n bè e faa.
I dankan, n b'o to i nòna si ye. 
Nkèri layidu bè, i bi layidu fò n ye, layidu timènen min bè se ka mògò nya n ye.
N'o tè, n b'a fila bèe faa.
Ni aw y'a layidu nyuman di n ma, n bi si to aw la. 
Ni aw ma layidu nyuman di n ma, n b'aw si buluku.
Aw bi layidu nyuman di n ma, layidu min bè, hali n salen kòfè, dinyè nò ni a bi fò, aw b'o layidu di n ma, o maa kè, ne bè e dankan to yen. 
Kòròbalen, n bè e faa.
Kòròbalen ko: o layidu, o tè ne dankan bolo, o bè ne bolo.
Dankan ko: nkalon, layidu o layidu b'ale bolo, o bè ne de bolo!
A ko: aw bi tinyè de fò n ye. 
O tuma na, aw fila bè ka a ka layidu di n ma. 
Ni aw fila bèe layidu di n ma, n bè aw to yen.
U ko: o tuma, an bi layidu di i ma.
A ko: o ye mun layidu ye?
U ko: an bè layidu di i ma, dinyè nò, den tè dèsè i rò, nafolo tè dèsè i rò dinyè nò, marafèn fèn o fèn, a si tè dèsè i rò.
A ko: n t'o layidu fè,
n bè layidu de fè.
Aw ka layidu di n ma. 
Hali n salen kò, minnin bi fò.
U ko: o tuma, e yèrè dun bè layidu jumèn fè?
A ko: ne bè layidu min fè, ne bangera ka taa mòkè la, ka na a bila tulommina la, ka na a bila ne yèrè la, kònyòmuso o kònyòmuso furula yannò, namaw ye o muso ta.
Aw bi layidu de di n ma, ni nama ti kònyòmuso ta tun, aw b'o layidu di n ma.
o tuma na, nama ka kònyòmusota, a bi bila ne ta kan.
Aw b'o layidu di n ma.
Kelen min maa se ka layidu di n ma a rò, n b'o to yen. Ni kelen o kelen ma se ka layidu di n ma, n b'o faa.
Namakòròba ko: o layidu bè ne de fè. o tè cènin fè.
Namacènin ko: nkalon, o layidu bè ne de bolo.
Ni i kòni, i bè ne to yen, ne bè kè i ye sokònòfèn ye.
n bi layidu di i ma, n bi mara i yèrè fè.
I bi n kè ko bèe ye, n bi layidu di i ma.
n bi siw wolo i fè.
Nama tè kònyòmuso mina tun.
Namakòròba ko: ne bè se ka layidu di i ma. A ko nka ne ti yèlèma i fè so kònò.
A ko: o tuma na, n'e bè se ka layidu di, e ti yèlèma n fè so kònò, min bè yèlèma n'a ka layidu ye n fè so kònò, n b'o ka layidu mina.
o tuma na, n tè e ta fè.
Kòròbalen dankan, a ko e k'i jò ka nin cènin kòròbalen filè, n b'o faa cogo min, i k'o ye n fè. "
A wulila, a y'a ka sèmèkuru bò a kèrè la, a sinna kòròbalen la, a y'a ci a tulo kòrò.
o taara a da, a y'a ka muru bò, a y'o kan tigè, a y'a ku tigè,
a y'o sama, a y'o da kèrè fè.
A ko: " O tuma na, e k'i ka layidu di n ma.
A ko n bè layidu di i ma: ne si o si, ni a fèn o fèn ye kònyòmuso mina tun, Ala ma a tora, o tora o rò o kònyòmusominayòrò la.
o kana bò yen, ne si o si, ni o yèrè ye maa dun tun.
n t'a fò nama tè maa dun, nka a ka a kè ni kòngò juguman ye.
Ni kòngò juguman tè nama na, nama tè se ka maa dun tun, janko ka se kònyòmuso ma.
Layidu min bè ne fè ka di i ma, o ye nin ye.
Ncò ko: n y'i ka layidu mina.
Ne tun y'a jira, n bi taa n'i ye so kònò, n y'o fò aw fila nin nyògòn cè dè, yèli ka dalilu pelepele sòrò.
N'o tè, ne ti taa ni nama ye so, ka taa a mara n fè.
n y'i ka layidu mina.
Kòngòtò fana, maa ti jigin kòngòtò la, kòngò maa maa mina, i bi ko bèe kè.
Kòngò maa ne yèrè mina kungo kònò, n bi fèn kè, n sigilen tè n'a ye.
o tuma na, ni n y'i ka layidu mina, mòo na a mèn ka fò Ncò de sababuya ye kònyòmusomina dabila dinyè na.
n tun bè layidu min nyini i fè, o ye o layidu ye.
Ne tè se ka taa ni nama ye so.
To i ka so yan.
I k'i siw wolo.
Ni aw y'a kònyòmusomina dabila ka ban, o diyara n ye! "
n y'a sòrò yòrò min, n y'o bila yen.
ALASIRA NI DƆNNIYA.
Filɛli.
Farafinna fosi tɛ kɛ ni filɛli ma kɛ a la.
Ni filɛli kɛra, a saraka bɛ bɔ.
Farafinw b'a fɔ ko: Du min tɛ filɛli kɛ, a tɛ saraka bɔ, k'o du tɛ yiriwa.
Hali fɛn tɛ minnu bolo, olu bɛɛ bɛ ta filɛli kɛ ka saraka bɔ, yaasa ka bɔ gɛlɛya la.
Filɛlikɛlaw b'a fɔ u ye k'u ka saraka bɔ, n'u y'o kɛ, u bɛ da u yɛrɛ la.
Ni sanji fɔlɔ binna, i bɛ taa filɛlikɛla ɲininka ni san bɛna diya i la.
A bɛ sarakaw f'i ye, i bɛ olu bɔ, yaasa san ka diya i la; ko kana i sɔrɔ.
A bɛ ɲininkali kɛ a ka denbaya mɔgɔw fana ka ko la.
Ni mɔgɔ min fana b'a fɛ k'a ka diɲɛnatigɛ bɛɛ dɔn, o bɛ filɛli kɛ, a b'a fɔ:
n nan'i fɛ sabu n kɔnɔnafililen don.
N b'a fɛ k'a dɔn n ka sini bɛ cogo min.
O fana b'a fɔ:
Fɛn dɔ di yan yaasa ka buguri ɲininka.
A bɛ a ka bololanɛgɛ di a ma; Filɛlikɛla bɛ o da buguri kɛrɛfɛ, ka buguri mabalima; N'o kɛra a b'a da, a ka kan ka saraka minnu bɔ, a bɛ olu fɔ a ye.
Ni mɔgɔ dɔ banalenba don, a somɔgɔw bɛ taa filɛlikɛla fɛ k'a ɲininka.
N'o ye saraka minnu fɔ, u bɛ olu bɔ.
Ni gɛlɛya bɛna mɔgɔ min sɔrɔ, filɛlikɛla b'a fɔ a ye.
Sugo.
Farafinna, kuma dɔw bɛ fɔ, a tɛ se ka dɔn ni tiɲɛ don, walima ni nkalon don n'o ye sugo ta fan ye.
Dɔw bɛ sugo su fɛ, ni dugu jɛra, u b'a fɔ:
n ye sugo jugu dɔ da su rɔ, fo an ka saraka bɔ, n'o tɛ ko bɛ an sɔrɔ.
Hali n'o saraka bɔra, ko jugu tɛ bali ka kɛ.
Farafin dɔw b'a fɔ ko sugo ye Ala ka cikan de ye.
U b'a fɔ ko Ala de bɛ mɛlɛkɛw ci su fɛ k'o lase mɔgɔw ma.
Dɔw yɛrɛ b'a fɔ ko mɛlɛkɛ min bɛ kɔlɔsi kɛla, ko o de cira i ma sinɔkɔ rɔ.
A bɛ fɔ fana ko sugo ka surun tiɲɛ la ka tɛmɛ filɛlikan ka.
Mɔgɔw dalen bɛ kosɛbɛ sugokan na.
Sugo caman fɔra n ye: dɔw kɛra, dɔw ma kɛ.
Mɔgɔ si tɛ a dɔn ni sugo bɛ Ala de kɔ walima sitanɛ.
Kiiritigɛ.
Ni donsow b'a fɛ ka ko min tiɲɛ dɔn, u bɛ sɛ minɛ k'o faga o ko la.
Ni tiɲɛ don, sɛ fagalen bɛ i ɲɛsin kɔrɔn na, nka ni galon don, a bɛ i ɲɛsin tilebin na.
Kɔrɔn ye tiɲɛ ye, tilebin ye nkalon ye.
Ni muso dɔ ko nin cɛ in de ye n ka npogotigiya ta, ni cɛ ma sɔn, a b'a fɔ:
Ne nɔ tɛ, n bɛ a ɲinin daba nɛgɛ ka bilen ta la, an ka an nɛn da a la.
Muso b'a jaabi:
N sɔnna.
Mɔgɔ bɛ bila ka taa daba ta.
A tagatɔ daba ta an'a segintɔ, a tɛ taa sira kelen fɛ.
Daba nɛgɛ bɛ jenin fo ka a bilen.
A bɛ d'i ma i k'i nɛn d a'la, n'i nɔ tɛ, hali a t'i nɛn jeni.
A bɛ kɛ i da kɔnɔ i n a fɔ nɔnɔkɛnɛ.
Nka ni i nɔ don, a b'i nɛn jeni.
Mɔgɔw bɛ woo ci i la.
U b'a fɔ: - i nɔ don.
Wari bɛ di dabatiga ma.
Nin jamana bɛɛ dalen b'o la.
N'i ye i ban ka laada ninnu labato, i bɛ don suw la.
O ye danga de ye.
SARAKA NI SƆNNI.
Maninkala saraka ka ca kojugu.
N'i y'i kali fɛn na, i bɛ saraka bɔ.
Saraka bɛ bɔ san kura la.
N'i sibora, i bɛ saraka bɔ.
I bɛ saraka bɔ ni filɛlikɛla y'a f'i ye. I bɛ saraka bɔ, ni sɛnɛkɛfɛnw sera. I bɛ saraka bɔ ni sanji binna.
Dɔw bɛ jala sɔn. Dɔw bɛ kulu sɔn. Dɔw bɛ jɔnba sɔn. Dɔw bɛ maribayasa sɔn. Dɔw bɛ suw sɔn. Dɔw bɛ jinɛ ni boliw sɔn.
Nka namasɔn de ye sɔnni belebeleba ye.
Mɔgɔw bɛ fara ɲɔgɔn kan ka nama sɔn.
N'o bɔra yen, kɔmɔ de ye sɔnni filanan ye.
Cɛ o, muso o, bɛɛ b'i kali boli la.
N ye mɔgɔw ye kalili la boli la.
Sarakabɔ ni sɔnni, o ye an ka Alasira de ye.
Maninkala, mɔgɔ min tɛ sɔnni kɛ, o tɛ jatela mɔgɔ ɲɛnɛmaw fɛ.
Hali ni o tigi ye gɛlɛya sɔrɔ, mɔgɔ t'a dɛmɛ.
U b'a fɔ:
N'a sara n tɛ taa a ka so.
Sarakabɔ.
Ni mɔgɔ dɔ man kɛnɛ, u b'a fɔ a somɔgɔw ye:
A ye sɛ bilen kɛ a saraka ye.
Olu fana bɛ o sɛ bilen sen fila siri ka taa a siri jiri dɔ la sirafilabɛn dɔ la.
Ni mɔgɔ min ye o sɛ minɛ, banabagatɔ ka bana bɛ yɛlɛma o tigi fɛ, banabagatɔ bɛ kɛnɛya.
Ni dɔw banara, u bɛ woro bilen saraka, ka taa a bila siraw bɛnyɔrɔ.
Ni mɔgɔ min ye o woro ta, a bana bɛ yɛlɛma o tigi fɛ.
Ni banabagatɔ tun ka kan ka kɛnɛya, min ye woro ta, o fana bɛ kɛnɛya. Nka ni banabagatɔ bɛ sa, o fana bɛ sa.
Ni banabagatɔ ka kan ka sa, filɛlikɛla b'a fɔ ko ka dɛgɛ kɛ saraka ye, k'o kasange fini jɛ la, ka taa o bila sirakunbɛn na, n'o kɛra, banabagatɔ bɛ se ka kɛnɛya.
Dɔw bɛ taa fini kɔrɔ siri jiri la, yaasa bana ka yɛlɛma jiri fɛ.
Dɔw bɛ tigɛ jeni ka di denmisɛnw ma.
N'u ye tigɛ ɲimi, u b'u bolo kɔrɔta, k'a fɔ siɲɛ saba:
Ala ka sara minɛ!
Ala ka sara minɛ!
Ala ka sara minɛ!
U b'a fɔ ko o saraka kosɔn, Ala bɛ bana nɔgɔya banabagatɔ fari la.
Ni mɔgɔ b'a fɛ a ka sinin ka ɲɛ, a bɛ taa filɛlikɛlaw fɛ, olu b'a fɔ a ye:
I bɛ woro jɛ kɛ saraka ye, ani nɔnɔkɛnɛ.
I bɛ woro jɛ bila nɔnɔ la k'a kɛ filen kɔnɔ, k a sigi i kun kɔrɔ su fɛ.
Ni dugu jɛra, i bɛ nɔnɔ min, ka tila ka taga yɛlɛ siju la.
I bɛ Ala deli ko a ka sijan di i ma, k'i kɛnɛya, k'i nafolotigiya.
I mana ko o ko daminɛ o la, o bɛ ɲɛ.
Muso min furula ka ban, o man kan ka du saraka dun.
Ko ni muso y'o dun, ko o somɔgɔw de bɛna o saraka tɔnɔ dun.
O de kosɔn, muso min furula, o tɛ du saraka dun ban.
Ɲamɔgɔden fana ma kan ka du saraka dun, n'o kɛra, o ɲamɔgɔden de bɛna saraka tɔnɔ dun.
Fasusɔn.
Nin fana ye laada labɛnnen ye bɛnbaw fɛ.
Ni i fa sara, i b'a su sɔn.
Nin jamana kɔnɔ, bɛɛ bɛ laada latiimɛ.
Ni mɔgɔ min ma a fa su sɔn, o tununna.
O tɛ kɛ fosi ye. O fa ka densɔrɔ ma fosi ɲɛ a ye.
Hali a tun kana den sɔrɔ.
Ni muso min fana den ma sɔn susɔn ma, o muso tiɲɛna.
Hali a tun kana den sɔrɔ.
A bɛ fɔ:
u ka densɔrɔ ye mun ye ɲɛ u ma?
Hali u tun kana den sɔrɔ.
Bɛnbaw de ye susɔn laada sigi u bɔnsɔnw ye.
Dɔw muso n'u den bɛɛ bɛ sa, u yɛrɛ bɛ sa sɛgɛn na.
Maninkaw b'a fɔ o de ma ko « hurekarankarante «.
O ye mɔgɔ minnu ye, minnu den bɛɛ sara.
Dɔw bɛ saraka bɔ u ye, sanni u ka saraka bɔ suw ye.
Sɔnni Misaliw.
N'i ye den sɔrɔ, i bɛ woro ni sɛ minɛ k'i fa su sɔn, i b'a fɔ:
N fa, n muso filɛ ka den sɔrɔ, a kɔlɔsi su ni tile, a fa n'a ba kɔlɔsi su ni tile.
O de la n bɛ da i ka se la.
N'i ba salen, n'i ye den sɔrɔ, i b'a fɔ a ye:
N ye den sɔrɔ, a kɔlɔsi su ni tile, n bɛ da i ka se la o de la.
I hakili to ko i sara ka denkɛ to i kɔ.
N'i ye wari sɔrɔ, i bɛ i fa su sɔn, yaasa dɔ ka fara i ka nafolo kan.
Maninka dugu, n'i ye baganmara daminɛ, i ka kan ka sɛ faga fasu la.
Ni bagan fɔlɔ ye den sɔrɔ, i bɛ dɛgɛ dilan, k'a tɔgɔ da i fa la.
I b'a to a ka kɔrɔbaya, n'a kɔrɔbayara, i b'a jira dutigi la, i b'a fɔ:
Nin bagan in de dira aw ma, a y'a minɛ aw k'a barika.
Dutigi fana b'a fɔ:
Ka saraka minɛ!
Sɛ fɔlɔ bɛ faga, woro bɛ tila, n'o kɛra bagan bɛ faga, dɛgɛ bɛ bɔn suw la.
Ni saraka minɛna, sɔgɔ bɛ tila mɔgɔw ni ɲɔgɔn cɛ.
Dutigi bɛɛ bɛ sara kelen ta.
U bɛ dugaw don, sabu bagan tɔw ka dɔ fara u yɛrɛ kan.
Ni samiyɛ sera, i bɛ fasu sɔn, yaasa i ka ɲɔ ka ɲɛ.
I b'a fɔ:
Ni samiyɛ diyara n na, ni n tora kɛnɛya rɔ samiyɛ muumɛ, n bɛ dɔlɔ di i ma, k'a jira i la, k'i ye denkɛ to i kɔ.
Saraka kɛrɛnkɛrɛnnen.
Maninkala, saraka ka ca.
Cɛ ni muso ma kan ka ɲɔgɔn ka saraka dun.
Denmisɛnninw dɔrɔn de b'a dun.
Ni aw y'a dun, aw bɛ sa.
BOLIW.
Hali bi farafinw bɛ somaya la, u dalen don boliw la.
U b'a fɔ ko nama bɛ fagali kɛ; kɔmɔ ni kɔrɔti bɛ fagali kɛ; subaga bɛ fagali kɛ; ko donnkɔnɔ bɛ fagali kɛ.
U dalen bɛ o boliw dɔrɔn de la.
O bɛɛ dala donnkɔnɔ dɔrɔn de ye tiɲɛ ye. Dumuni bɛ se k o lase mɔgɔ ma.
N'i y'o dumuni kɛ, a bɛ kɔnɔ funu, ni fura t'i bolo, a b'i faga.
Tɔ fɛn o fɛn fɔra tan, a bɛɛ nkalon.
U tɛ sɔn ka boliko dabila, sabu u hakili la ko boli bɛ u kisi subaga ma.
Subaga bɛ subaga de minɛ ka ko jugu kɛ a la.
O fana bɛ kɛ bɔbɔ bɛɛ ɲɛna.
Mɔgɔw b'a fɔ:
I y'a laɲinin de, sabu i bɔra suya de la.
O la sa, boli bɛ a faga.
Mɔgɔ minnu bɛ somaya kɛ, olu de masirannen don.
N'u y'u ka boliw don u la, bɛɛ bɛ siran u ɲɛ.
A bɛ fɔ ko boli minnu bɛ u bolo, k'olu bɛ mɔgɔ faga.
Nalonmaw bɛ taa u fɛ, ka fɛn di u ma, ka teriya ɲinin u fɛ.
N'u ye saraka fɛn o fɛn fɔ u ye, u bɛ o bɔ.
Mɔgɔw dalen bɛ o ko suguw de la. Mɔgɔ minnu fana bɛ u ladi o ko suguyaw, u bɛ olu bonya.
Fɔlɔfɔlɔ, nafolotigiw de tun ye bolitigiw ye, u tun masirannen don.
Ni kɔrɔtitigi tun bɛ tɛmɛ, mɔgɔw tun b'u dogo u ka bon kɔnɔ.
Ni minnu tun ye wari di kɔmɔtigi ma, fɛn tun tɛ kɛ olu la.
Kɔrɔtilakari tun bɛ di u ma, ni kɔrɔti y'u sɔrɔ.
Ni kɔrɔtilakari t'i bolo, i bɛ diyagoya k'a san, k'i yɛrɛ furakɛ.
U tun bɛ mɔgɔw masiran ka wari minɛ u la.
Sisan, mɔgɔ cama n bolitigikow faamuya.
Dɔw dalen b'u la, dɔw ma da u la.
Sɔnni min bɛ kɛ jiriw ni kuluw la, o ni somaw ta tɛ kelen ye.
Bɛɛ bɛ se ka sɔnnifɛn dun, nka somaw ta tɛ dun bɛɛ fɛ, fo n'i donna u ka tɔn na.
Nama.
Ni mɔgɔ min b'a fɛ ka don namatɔn na, i bɛ woro ni wari di namadenw ma, u bɛ saraka bɔ i ye nama ye.
N'o kɛra, i bɛ kɛ namaden ye, i bɛ jira namakuntigi la.
N'i taara yɔrɔ o yɔrɔ, n'i ɲininkara:
i jɔra nama ma?
i b'a fɔ:
namakuntigi, sen tɛ fɛn min ma n'a bɛ tɔgɔma, wara jugu.
N'i taara namatu rɔ, n'i tɛ nama tɔgɔ dɔn, i bɛ faga, nka n'i b'a tɔgɔ dɔn, i tɛ faga, a bɛ fɔ k'i ye namaden dɔ ye.
Ni subagaw ye mɔgɔ caman dun dugu min kɔnɔ, o dugu denmisɛnw b'u dogo ka taa namakuntigi fɛ k'a fɔ a ye:
An nana, i ka an dɛmɛ.
Subagaw bɛ ɲinin ka an ka dugu cɛmisɛnw ni a npogotigiw bɛɛ dun.
Namakuntigi b'a fɔ:
An sɔnna.
Nka ni mɔgɔ min b'a fɛ ka nama ta, o tigi bɛ jɔnsɔngɔ de di.
Ni denmisɛnw sɔnna o ma, nama bɛ sigi u ka dugu kɔnɔ.
U bɛ don dɔ fɔ nama bɛ don dugu kɔnɔ dugutila fɛ ka bala subagaw la.
Ni a kulela, subaga fɛn o fɛn ye mɔgɔ dun, o bɛɛ kɔnɔ bɛ boli.
Tile wolonwulanan don, u b'u dalajɛ kungo kɔnɔ ka lɔ nama ma.
U bɛ kɛ kulu fila ye; kulu kelen b'i ɲɛsin kɔrɔn ma, dɔ b'i ɲɛsin tilebin ma.
Kulu min bɛ kɔrɔn fɛ, olu bɛ fugala don, minnun bɛ tilebin fɛ, olu ye kunnangow ye.
O ye mɔgɔw ye minnu bɛ yilanyilan.
Kulu suguya saba de yen: fugulatigiw, kunnangow ani namaden kɔrɔw.
U tagatɔ kungo kɔnɔ, u bɛ lenge fɔlɔ min ye, u b'o tigɛ, sanni u k'a tigɛ, u bɛ nin kilisi fɔ:
N fa dagaba, n bɛ yɛrɛ kalifa i ma bi fɔ abada!
N'o fɔra, u b'a fɔ k'u ka jiri tigɛ.
Nka min bɛ jiri tigɛ, n'o b'a tigɛ, o tɛ i ninakili.
Ni min y'i ninakili, o bɛ sa.
Fugulatigiw dɔrɔn de b'a tigɛ.
Numukɛ min bɛ taa u fɛ, o de b'a dɛsɛ.
U bɛ tila k'a bolo misɛnmanninw bɛɛ jeni.
U b'o kɛ yaasa mɔgɔ si kana a dɔn ko lenge de bɛ kɛla nama ye.
N'u bɔra kungo kɔnɔ, k'u bɛ misi faga, a jeli bɛ ɲagami bin jeninen na.
O bɛ mu nama ma fo k'a fin.
U bɛ sokɔnɔtumumugu, ni dugumɛnɛ ni fura dɔw kɛ kɔnkɔtɔngere kɔnɔ.
O gere de bɛ siri nama ten na.
O de ye nama ɲɛfɛla ye; fan dɔ nin ye a kɔ ye.
U bɛ tila ka dugajolo siri a la.
Wara kɛɲa filɛ.
N'u taara, kungo kɔnɔ jiri min bɔlen bɛ dugumɛnɛdingɛ kɔnɔ, u b'o tigɛ, k'o dɛsɛ, ka bakɔrɔningere siri o la, o falen furamugu la, ani ka balajolo fana siri a la.
U bɛ dajɛgere kɛ buru ye, ka talenforon nɔrɔ a wow la.
O buru de bɛ fiyɛ ka wara kofɔ.
Nama bɛ tugu burufiyɛla nɔfɛ ka don dugu kɔnɔ.
Fugula tɛ minnu kunna, olu bɛ taa tiribadili sen.
U b'a meleke fini jɛ la ka don so kɔnɔ.
U bɛ dingɛ dɔ sen ka daga sigi o kɔnɔ, ka tiriba bila o daga kɔnɔ.
U bɛ dɔlɔ bɔn a la k'a sɔn.
N'i bɛɛ nama sɔn, i bɛ a ni daga de sɔn tiribadili bɛ min kɔnɔ.
N'u bɛ taa kungo kɔnɔ, bɛɛ bɛ tugulen karamɔgɔ kɔ.
Bɛɛ ka kan ka wari di a ka karamɔgɔ ma.
N'o kɛra, karamɔgɔ b'a ka kalanden ɲɛ ko ni fura dɔ ye.
Kalanden bɛna subagaw ka jɔ bɛɛ ye o la.
Ni mɔgɔ min ɲɛ ma ko nin fura la, o tɛ se ka subagaw ka jɔ ye.
N'u seginna dugu kɔnɔ, namaden kɔrɔ dɔw b'u ka nama falen kura la.
U b'o falen kɛ, yaasa namaden kuraw kana a miiri k'u nɛgɛnna k'u bila fili la.
Namatigiw bɛ dɔgɔkun kelen kɛ dugu kɔnɔ ka subagaw ka jɔ ɲinin.
Ni jɔ yera du min kɔnɔ, o dutigi bɛ sɛ kelen di nama ma sɔnnifɛn ye.
Nka ni bara yera yɔrɔ min, o dutigi bɛ ba de di sɔnnifɛn ye nama ma.
Bara ta bɛ cogo min, bala ta bɛ ten, dilan ta fana bɛ ten.
Ni karaɲa yera, sɛ bɛ bɔ.
Nama dilancogo ni a subagaɲinincogo de tun ye nin ye.
Ni namasɔn sera, namatigiw bɛ nama masiri.
U bɛ sɛjoli ni finfin ɲagamin k'o jɔsi nama ma.
N'a fɔra i ye k'u ye subaga dɔ ye, kana d a la, nkalon fin!
Farafinw b'o kɛ, yaasa bɛɛ ka da subagaya la, ka da nama la.
A kun ye dɔrɔn mɔgɔw ka siran nama ɲɛ.
Ni nama y'i bana, fura bɛ d'i ma k'i kɛnɛya.
Ni bana kun ma dɔn, u bɛ filɛlila wele ka na.
O fana b'a fɔ ko bana ju ye nama ye.
A b'a fɔ: A ye taa boliba ɲininka min bɛ dugu kɔfɛ.
N'o kɛra, u bɛ taa nama ɲininka ni woro ye, u b'a fɔ:
Nama, dɔ donna i gasi rɔ wa?
a tigi man kɛnɛ.
Ni e nɔ don, a na dɔn n'an ye woro fili.
Ni ɲininkali diyara, u bɛ nama sɔn.
Hali o sɔnni kɔfɛ, dɔw bɛ sa, u b'a fɔ:
nama ye a faga.
O la mɔgɔ si ma kan ka kasi sanni u ka taa ni su ye nama fɛ yen.
Ni mɔgɔ min kasira, o bɛ nama sɔn diyagoya.
U bɛ fini meleke nama ka so sanfɛ.
A bɛ fɔ ko su somɔgɔw ka wari ni jaba, ni dabakala, ni foronto, ni ɲɛmɛku, ni kami, ni tulu, ni dulɔ, ni sɛ di namadenw ma.
O bɛɛ de bɛ fara ɲɔgɔn kan ka nama sɔn.
Ni mɔgɔ o mɔgɔ ye namasu kasi, i bɛ wari di namadenw ma.
N'o ma kɛ, nama bɛ namadenw faga.
Ni namalaada bɛɛ latimɛna, su bɛ di a somɔgɔw ma.
A bɛ fɔ:
A ye kasi sisan, jalaki tɛ aw fanfɛ bilen!
U bɛ kasi ka su don.
Mɔgɔ si man kan ka maga su bolofɛnw la sanni laada bɛɛ ka latiimɛ.
Namadenw bɛ taa ni sɔnnifɛnw bɛɛ ye namatu rɔ, u bɛ baganw faga yen, k'olu joli kɛ ka nama mu.
U bɛ wariw tila ɲɔgɔn cɛ.
Su sarakabɔdon, a bolofɛnw bɛ tila mɔgɔw ni ɲɔgɔn cɛ.
Dɔgɔkun kelen bɛ kɛ subonda la.
Dɔn bɛ kɛ don o don fo ntɛnɛn ni juma.
Mɔgɔw b'u kalila nama la.
Musow b'a kɛ, n'u b'a fɛ ka den sɔrɔ.
N'i y'i kali nama la, kalo wɔrɔ o wɔrɔ, i bɛ woro kɛ ka nama sɔn.
Sanyɛlɛma la, dɔw bɛ dɔlɔ di namadenw ma.
O ye namasɔn ye.
Ni den wolola namasɔnwagati, a bɛ tɔgɔda ko Namakɛ ni cɛ don, ni muso don, a bɛ wele ko Ɲa.
Denkundidɛgɛ dɔ bɛ kɛ ka nama sɔn, yaasa nama ka den kɔlɔsi.
Ni nama sigira dugu min kɔnɔ, o dugu bɛ nama sɔn ntɛnɛn o ntɛnɛn o san kɔnɔ.
N'a banna, sɔnni bɛ kɛ san o san.
Ni nama bɛ sɔn, mɔgɔw b'u bolo fara ɲɔgɔn kan ka misi ni ba ni sɛ san. Sɛ min ɲɛwo finnen, o de bɛ san.
U bɛ taa ni o bɛɛ ye namatu rɔ; u bɛ boliw labɔ ka sɔnni daminɛ.
Kilisi fɔlɔ bɛ fɔ siɲɛ saba, u bɛ nama mabalima, u b'a fɔ:
nama bɛ mɔgɔ faga!
nama bɛ mɔgɔ faga!
nama bɛ mɔgɔ faga!
nama, mɔgɔ jugu faga, mɔgɔ min tɛ hinɛ, o faga.
Subaga faga!
kana mɔgɔ si to yen! - I tɛ ɲinɛ, i tɛ fili, minnu ma da i la, u ɲangi.
I dilanra o de kanma.
U bɛ woro fili dugu ma.
Ni sɔnni diyara, u bɛ baganw faga, musow bɛ tobili kɛ.
A bɛɛ bɛ doni ka taa n'a ye namatu rɔ.
Cɛw yɛrɛ bɛ sogow tobi namatu rɔ.
Ni dumuni banna, dunun ni jenbe bɛ fɔ, dɔn bɛ kɛ.
Namaden dɔw bɛ boli minɛ u ɲin na ka dɔn kɛ.
U bɛ ku ni karaɲan minɛ u bolo, u bɛ dɔn na.
O wagati, bɛɛ bɛ siran u ɲɛ, u bɛ dɔnkili da k'a fɔ:
U tiɲɛna!
U tiɲɛna!
Subaga bɛɛ tiɲɛna!
Subaga bɛɛ bɛ siran, k'u dogo.
Su fɛ, namaden kura fila bɛ taa namatu rɔ.
Kelen bɛ fugula don, fugula tɛ don kun na.
U bɛ nama ta ka buru fiyɛ.
N'o kɛrɛ, musow ni denmisɛnw b'u dogo so kɔnɔ.
N'o kɛra, namaden kuraw bɛɛ bɛ taa namatu rɔ ni mɔɲɔnmɛnɛ ye.
U bɛ Nama ta k'a jira diɲɛ fan naani bɛɛ la.
U bɛ dɔnkili da ka boli ka dugu lamini ni Nama ye, ka segin namatu rɔ.
U bɛ jenbe fɔ, ka don so, ta dɔnkili da:
A bɛ don dugu kɔnɔ
subagafagala bɛ don dugu kɔnɔ.
A bɛ taa dugu kɔnɔ
subagaba bɛ dugu kɔnɔ
boloba bɛ taga subaga faga dugu kɔnɔ
Aw siran boliba ɲɛ!
N'u bɛna se dugu kɔnɔ, u bɛ dɔnkili yɛlɛma, ka kankaridadɔnkili da:
N ye a fɔ aw ye ko n bɛ donna dugu kɔnɔ.
N ye a fɔ aw ye ko boliba bɛ donna dugu kɔnɔ.
U bɛ segin siɲɛ saba o kan.
U bɛ yaala dugu kɔnɔ ka subagajɔ ɲinin:
subagajɔ ye dugu kɔnɔ, a ye a ɲinin!
tanba bɛ dugu kɔnɔ, a ye a ɲinin!
muru dogolen bɛ dugu kɔnɔ, a ye a ɲinin!
subagajele bɛ dugu kɔnɔ, a ye a ɲinin!
muru min bɛ fagali kɛ o dogolen bɛ dugu kɔnɔ, a ye a ɲinin!
N'u ye jɔ ye, u bɛ gɛnnidɔnkili da:
N y'a ye.
Maloyaba!
(seginnkanni) jɔ b'a ka tala?
(seginnkanni) a bɛ bɔ kobo fɛ, maloyaba!
(seginnkanni).
N'u mɛnna, u ma a sɔrɔ, u bɛ dɔnkili da:
jɔ ma ye!
jɔ ma ye dɛ!
subagajɔ tununna!
jɔ ma ye!
jɔ ma ye!
jɔ y'a dogo!
N'u y'a ye, u bɛ dɔnkili da:
N'u y a minɛ, u b'u lafiɲɛ.
jɔ yera min ka du kɔnɔ, o bɛ sɛ saraka boli ma, U bɛ taa ni jɔ ye namatu rɔ ka a lamara.
N'u b'a fɛ hali bi ka jɔ ɲinin, u bɛ jenbe fɔ ka ta don dugu kɔnɔ.
U bɛ subagacɛw ni subagamusow neni, ka dɔnkili da, fo ka jɔ bɛɛ fara ɲɔgɔn kan.
U bɛ sɛw faga sirafilabɛn na boliw la.
N'u sɛgɛnna, u bɛ dɔnkili da ka taa namatu rɔ:
U bɛ kule, ka nama ladon, ka taa so.
Nama tɛ bɔ fo don juguw fɛ ntɛnɛnsu, alamisasu ni jumasu.
Namadenkunan.
Nama tɔgɔ ka ca.
Naani bɛ yen, olu tɔgɔ filɛ nin ye: Nama, sugankɔtɔ, bolijugu ani ɲanan.
A bɛ fɔ fana Namadenkunan walima « kirikirimasa » kelen jinɛmasa.
O de ka jugu n'a tɔw bɛɛ ye.
Namadenw dɔrɔn de bɛ se ka a sɔnnifɛn dun.
A bɛ labɔ san kɔnɔ siɲɛ kelen de.
N'a bɛ bɔ, a bɛ fɔ mɔgɔw ye, u kana u jɔ a ni fiɲɛ cɛ. A kasa kana don mɔgɔw nun na.
Ni mɔgɔ min ye a kasa mɛ, o bɛ sa.
Fugulatigi de bɛ na ni a ye dugu kɛnɛba kan.
N'a ye mɔgɔ minɛ, a bɛ sɔn o yɔrɔnin na, n'o ma kɛ, o tigi bɛ sa.
A ni namaba tɛ kelen ye. O fana ye kɔrɔti juguba de ye.
Ni fiɲɛ ka bon don min, a tɛ bɔ o don. A kana mɔgɔ faga.
O don, hali cɛw bɛ boli a ɲɛ.
N'a bɔra, bɛɛ b'i jɔ kɔrɔn fɛ ka dɔnkili da.
U b'a fɔ:
N'o kɛra, min bɛ k'a ta, o bɛ i fili dugu ma ka i ŋunuma, ka subagaw ladege.
Cɛ dɔw b'u dogo o ka so kɔnɔ.
N'u bɛ segin namatu rɔ. U bɛ boli ni nama ye ka dugu cɛci.
U b'a fɔ ko bi tile tan ni duuru ko dɔ bɛ sa.
O nama bɛ bɔ siɲɛ kelen san kɔnɔ.
A bɛ fɔ ko nama bɔra ka mɔgɔ juguw ni subagaw gɛn.
Nama yɛlɛmali.
An ka dugu mɔgɔw taara n'an ka Nama ye bada la.
u y'a di a tigi ma.
U y'a ta tilegan fɛ, ka ta ŋaɲan fɛ.
Fɛn juguba don.
A ni mɔgɔw man kan ka taa sira kelen fɛ.
N'i bɔra n'a ye a ka bugu kɔnɔ i bɛ boli n'a ye ŋaɲan fɛ.
Sɔnni fɛn o fɛn ka kan ka kɛ, o bɛɛ bɛ labɛn: woro bilen, donon bilen, sɛ ɲɛ fin, ɲɛmɛku ani foronto.
N'olu sɔnni kɛra, a bɛ ladon a ka so kɔnɔ.
A ka so bɛ jɔ tile kelen.
Su fɛ, namadenw bɛ a labɔ, ka dugu yaala n'a ye.
U bɛ tila ka segin ni a ye namabugu la, ka kule.
Tile saba o tile saba, ntura bɛ faga a ye, a bɛ sigi o la dɔgɔkun kelen.
Nama gundow de tun ye ninnu ye.
Mɔgɔ o mɔgɔ mana a fɔ aw ye ko ninnu tɛ nama gundo ye, o ye nkalon tigɛ.
Namadenw bɛ ɲɔgɔn janfa tuma bɛɛ ka ko jugu kɛ ɲɔgɔn na.
U b'a kɛ dogo la.
A tɛ don abada!
N'u ɲɛbɔra mɔgɔ min fɛ, u b'a ɲinin ka ko jugu kɛ o la.
N'o tigi y'o dɔn, o fana b'i kɔlɔsi.
U bɛ nkalon da o tigi la. Bɛɛ b'i mabɔ a la.
N'u ma se ka a kɛlɛ, u bɛ a muso bila a la.
Farafinna mɔgɔw ka jugu kosɛbɛ.
Alasira tɛ yen.
Nanbarakɔrɔ.
Nanbarakɔrɔ ye boli dɔ de ye. A bɛ fɔ:
O boli bɛ dilan ni nturaku de ye ani sanpɛrɛnjiri ani dugumɛnɛ wolonfila.
U bɛ jɛ k'a siri ni gari ye, ani kɔnɔnkisɛ kelen.
A bɛ sɔn ni woro bilen ni sɛ finman ni donon bilen ye.
Ni mɔgɔ min b'a fɛ ka a boli ta, i bɛ sɛ ni wari di.
Subagaw tɛ se ka fosi kɛ a tigi la.
A bɛ so min fana kɔnɔ, ni mɔgɔ min ye o bin bɔ, i bɛ woro tan di a tigi ma, n i ma o kɛ, i bɛ sa.
Ni mɔgɔ min sara, a bɛ fɔ ko nama de ye a faga, sabu a tigi tun ka jugu.
N'i b'a fɛ ka mɔgɔ faga, i bɛ nama bila a la.
A bɛ i n'a fɔ kɔrɔti.
N'i b'a fɛ ka dɔ faga, i b'a bɛlɛn, ni a taara bo kɛ, i b'o ta ka a don nama kɔnɔ ka a fɔ:
Ni i ye a to yen, i ye i ban i sɔnni donon bilen na.
Ni i ye a to yen, i ye i ban i sɔnnifɛn na.
A bɛ tila k'a fɔ:
Dugakɔrɔ.
N'a bɛ dilan, i bɛ kilisi fɔlɔ fɔ:
A bɛ fɔ sababolo de ma, ka a susu, ka a kɛ daga fitinin kɔnɔ, ka ji kɛ a kan.
I bɛ a ɲaka bɔ a la, ka a ji min.
A ɲaka bɛ kɛ bagere kɔnɔ, k'o dabiri filen kaban na ka a sigi bugurinjɛ kɛrɛfɛ.
A bɛ sɔn ni sɛ ni worojɛ de ye.
sɛ joli ni woro ji bɛ kɛ filen ma.
U man kan ka se boli ma.
N'o boli bɛ i bolo, subaga tɛ se i la.
Mɔgɔ caman fana bɛ u kuru mara u kɔnɔ, u tɛ se ka fosi kɛ i la, n'u ye i ye.
Mɔgɔ si tɛ i kumakan sɔsɔ jamalajɛyɔrɔ.
Dugakɔrɔ ye namaboli dɔ de ye.
A bɛ se ka mɔgɔ bɔ cɛya la.
A bɛ funu kɛnɛya, ka ɲɛdimin kɛnɛya, ka kɔnɔdimin ban.
A bɛ i kɔlɔsi ko bɛɛ la.
Ɲelenin.
Boli dɔ fana bɛ yen, a tɔgɔ ye ko ɲelenin.
A ni nama bɔlen don, nka u tɛ kelen ye.
N'a bɛ dugu min na, o mɔgɔw man kan ka kɛlɛ.
N'u kɛlɛla, min jo tɛ kɛlɛ la, o bɛ sɛ bilen, ba ani woro ni ɲelenin na.
N'o ma kɛ, a bɛ aw bɛɛ faga. Ale kelen de ye dugu kiiritigɛla.
A bɛ se ka jira bɛɛ la, cɛ ni muso; nka ɲininkali tɛ kɛ dɛ. i n'a fɔ:
Nin ye mun ye?
ni mɔgɔ min ye o ɲininkali kɛ, o bɛ sa.
Ɲelenin ni nama tɛ kelen ye. Ɲelenin bɛ jira mɔgɔw la. Nama dun tɛ jira mɔgɔ la.
Ɲelenin fana bɛ subaga kɛlɛ, nka a ni nama ta kɛcogo tɛ kelen ye.
A boli fɛn o fɛn bɛ ye, fo i ka wari di a ko la. Boli bɛɛ bɛ mɔgɔ lasiran.
Bolitigi bɛɛ kelen.
U ka kegun ka tɛmɛn tɔw kan.
Mɔgɔ minnu don, u bɛ jiri nafa bɛɛ dɔn.
U b'a tigɛ walima ka a diili sen, ka kilisi fɔ a ma, k'a laja.
Tuma kelen kelen, u bɛ sɔnni kɛ ni sɛ ye.
O de bɛ mɔgɔw siran.
A gundo bɛ mara. N'i ye wari bɔ a bɛ fɔ i ye.
KƆMƆ.
Kɔmɔ suguyaw.
Kɔmɔ suguya ka ca.
N bɛ duuru de dɔn: kɔmɔsannɛnɛ, karakarakɔmɔ, kɔmɔsuruku, kɔmɔsama, kɔmɔkɔnɔ.
Kɔmɔsannɛnɛ.
O de ka jugu ni kɔmɔ bɛɛ ye.
A bɛ bɔ san kɔnɔ siɲɛ kelen.
Ni a bɔra san min, kɔmɔ tɔw tɛ bɔ o san.
Mɔgɔw y'a fɔ n ye ko su ni tile ta bɛ mɛnɛ a jukɔrɔ, sabu nɛnɛ bɛ a la tuma bɛɛ ko a b'a fɔ tuma bɛɛ:
ta kundon n kɔrɔ, nɛnɛ bɛ.
N'a labɔra tile la, a b'a fɔ:
n nadon, funteni bɛ n na.
A bɛ ladon.
O bɛ to o cogo fo tadonna mana sa don min.
Karakarakɔmɔ.
Ni kɔmɔsannɛnɛ bɔra yen, ale de fana ka jugu.
N'a ye mɔgɔ minɛ, a bɛ jɛ, i n'a fɔ kankan de dalen bɛ a fari la.
O wagati, a tɛ sɔn.
Bɛɛ bɛ siran a ɲɛ.
N'a ye bana bila i la, i tɛ kɛnɛya.
Boli juguba don, a tɛ se yaafa la.
Ni a ye bana bila mɔgɔ la, a bɛ mabalima de, ka a tanu.
A bɛ fɔ:
Ni o fɔra a ye, o bɛ diya a ye, a bɛ dɔnkili da:
su bɛ n bolo, min ka kɛnɛ, o tolilen don.
Ni a ka jeli ye a tanu, a bɛ dɔnkili da:
O bɛ tila ka dɔ wɛrɛ da:
N'a tilala dɔnkilida la, a ka jelikɛ bɛ a tanu:
kɔmɔ fana bɛ kule:
A bɛ dɔn daminɛ o la, ka kɛnɛ lamini, ka mɔgɔw kunko fɔ.
A b'a fɔ: subaga bɛ yan; dɔw b'u yɛlɛmana k'a u kɛ waraba ye, ka mɔgɔw minɛ.
A bɛ na ni dɔ ye kɛnɛ kan ka a fɔ k'o de bɛ o walew kɛla.
Mɔgɔw fana b'a fɔ:
Tiɲɛ na, nin ye mɔgɔ juguba de ye.
O fana bɛ a jɛɲɔgɔnw tɔgɔ fɔ.
O yɔrɔ la, u bɛ minɛ, k'u siri, ka marifa ci u la.
Tiɲɛ don wa tiɲɛ tɛ wa, olu koni bɛ faga.
Sisan o wale jugu ɲɔgɔnw tɛ kɛla bilen. Mɔgɔw bɛ siranna tubabu ɲɛ.
Nama bɛ bɔla, nka mɔgɔfaga tɛ kɛla.
Kɔmɔsuruku.
Namadenw de bɛ o labɔla.
Su fɛ, suruku bɛ kule kosɛbɛ.
Musow b'u dogo.
Cɛw bɛ taa kɔmɔbugu la, ka na ni a ye.
Bɛɛ bɛ taa kɛnɛba kan fo suruku ni a ka jeli.
Bɛɛ bɛ i makun ka kɔmɔ lamɛ.
A bɛ taa i yaala sirakunbɛnw na ka segini ka na kɛnɛba kan, ka yɛlɛ.
A bɛ kule siɲɛ saba:
Nin, in te se ka nin fɔ!
Mɔgɔw b'a fɔ a ka jeli ye ko a kana fosi dogo, ko a ka a bɛɛ fɔ.
Ni jeli kumana a fɛ, a bɛ i tɔgɔma, ka bali k'i jɔ.
A b'o kɛ siɲɛ saba.
A b'a fɔ:
N bɛ n bɔ Nama bolo fɔlɔ, ka sɔrɔ ka kuma.
O la u b'a deli.
U bɛ dugutigi ɲininka, u bɛ suruku sɔn.
N'a sɔnna, a b'a fɔ a ka jeli ye:
Jelikɛba, a fɔ dugutigi ye ko a ka ntura kɛ saraka ye dugu yiriwali tɔgɔ la.
Ntura gansan tɛ kɛ a ye. Fin ni jɛ bɛ ntura min na o de ko don.
A bɛ a faga dugu kɔrɔn fɛ.
Dugu bɛɛ de ka kan ka a sogo dun.
A kolo kelen tɛ don du kɔnɔ.
Dutigiw fana ka kan ka saraka min bɔ, a bɛ o fɔ: dɔw bɛ sɛ walima ba kɛ saraka ye, dɔw ta ye saga ye walima sanu.
A bɛ i girin ka nkalonba tigɛ.
A b'a fɔ ko Ala de bɛ janfa kɛ, ko m a kan ka dan Ala la.
A b'a fɔ a ka jelikɛ ye k'u ka kow dan yan ten.
N'o kɛra, jama bɛ kule:
An ka taa a fɛ, an ka taa a fɛ; hali n'an bɛ mɔgɔ kɛ saraka ye, an b'a kɛ, n'a bɛ hɛrɛ lase an ma.
A b'a fɔ ko dɔ bɛ sa ɲinɛn n'a ma saraka bɔ.
Kɔrɔtiw.
Boli ka ca yɛrɛ de an fɛ yan.
Dɔw bɛ furamugu kɛ sɛ dabɔlɔ kɔnɔ, walima kungokɔnɔlɛ ɲin kɔnɔ walima nɛgɛ; dɔw b'u ta kɛ foronto walima dugumɛnɛ kɔnɔ.
Kɔrɔti bɛ dilan o cogoya de la.
N'i i ye bunteni ku fara o kan.
A bɛ fɔ o ma ko kɔrɔtiba.
Kɔrɔti dɔw bɛ wele ko kulu, ko tubayebali, ko somɔgɔsanba; ko An b'u fɔ walima ko hitaba.
N tɛ kɔrɔti bɛɛ tɔgɔ dɔn, nka a fɔra n ye ko kɔrɔti fitini ba duuru de bɛ yen ani belebele naani.
Kɔrɔti bɛ namatigiw, ni kɔmɔtigiw ni hɔrɔn kelen kelen de bolo.
O hɔrɔnw b'a di u ka jɔnw ma, u ka fadenw kɛlɛ n'a ye.
Nka u b'a lakali k'u kana fɛn kɛ olu n'u denw si la.
Mɔgɔ minnu bɛ jira u la. U b'olu dɔrɔn de faga.
N'u b'a fɛ ka mɔgɔ faga, jɔn bɛ kɔrɔti sin i ma.
N'a tigi sara jɔn bɛ a ka kɔrɔti sɔn.
Ni mɔgɔ fagalen ye cɛ de ye, a bɛɛ kala kelen ta, ka o lamara, ni mɔgɔ fagalen ye muso ye, a bɛ gendakuru kelen ɲinin k'o mara.
A bɛ fɔla ko ni mɔgɔ min ye mɔgɔ faga ni kɔrɔti ye, ko i muso n i denw bɛɛ bɛ sa, ko a tigi bɛ sa kelenya ni ɲani na.
Tɔgɔfɛbila.
N'a bɛ dilan, nin kilisi de bɛ fɔ:
Maɲakabulu de bɛ ɲinin, ka surantɛrɛ ɲinin, ka musow ka fini ɲinin, u bɛ mun don ni basi b'u la ani fisannadɔn.
O bɛɛ bɛ jɛ ka jeni, ka a mugu kɛ minangere kɔnɔ, ka kɔnɔnkisɛ saba siri a la ni gari ye, ka worɔ bilen ni donon bilen kɛ ka a saraka, ka woroji ni sɛjeli kɛ a kan.
Ni muso min ye juguya k'i la, a bɛ fini min don ka basi to a la, i b'o ɲinin, ka i ka boli dilan n'a ye.
O muso tɛ den sɔrɔ bilen.
N'i b'a fɛ ka mɔgɔ faga, i b'a fɔ:
N'o kɛra, fa bɛ don o la.
Mɔgɔ wɛrɛ si tɛ se k'o furakɛ ni tɔgɔfɛbilatigi yɛrɛ tɛ.
Ni mɔgɔ minnu kuru b'i kɔnɔ, i bɛ ko jugu kɛ olu la.
A bɛ bana fana furakɛ n'a ye.
Subaga si tɛ se ka ko k'i la.
A bɛ mɔgɔ min bolo, o bɛ se ka a ka dukɔnɔmɔgɔw kɔlɔsi.
Kasinfɛ.
Ni a bɛ dilan min ye, a bɛ wari de sara.
i b'a fɔ:
woro jɛ ni tulu de bɛ k'a saraka ye.
N'i b'a sɔn, i b'a fɔ:
A bɛ ɲɛdimin bila i juguw la.
U tɛ kɛnɛya fo n'i ye a sɔn.
N'a bɛ i bolo, i bɛ fɛn bɛɛ sɔrɔ: di ni sogo ni kunnandiya.
Filaninw ka sinsi.
I b'a fɔ numumuso dɔ ye a ka sinsi dilan i ye, n'i ye filanin sɔrɔ.
I bɛ sɛ fila ni wari ni fini di.
A bɛ dilan ni bɔ walima jiri ye.
San o san, a bɛ sɔn.
Filaninw bɛɛ bɛ ladɔnniya a la.
N'u bɛ taa a sɔnniyɔrɔ, u bɛ taa ni woro ni sɛ ye.
Mɔgɔ minnu delila k'u juguya, olu tɛ taa a sɔnniyɔrɔ, u tɛ a sɔnnifɛn fana dun. N'u y'a dun, u bɛ sa.
Ni mɔgɔ min ye kɛlɛ kɛ sɔnniyɔrɔ, o fana bɛ sa, sabu kɛlɛ bɛ sɔnni tiɲɛ.
U faw bɛ sɛ min d'u ma, u b'o faga.
U b'a joli ni dɔlɔ dɔɔni kɛ sinsi kan.
U bɛ woroji fana kɛ a kan, u b'a ɲinin sinsi fɛ, a k'u kisi subaga ma, a ka sɛnɛ diya u la.
U bɛ tila ka sinsi dogo u ba ka so bin na, da sanfɛ.
Ni mɔgɔ min banara o du kɔnɔ, a bɛ fɔ ko sinsi de y'a bana, sabu a tun b'a fɛ ka suya kɛ.
U bɛ sinsi sɔn.
Ni banabagatɔ kɛnɛyara, a bɛ fɔ ko sinsi de tun ye bana bila a la, sabu a tun bɔra subagaya su fɛ.
N'a sara, a bɛ fɔ ko sinsi de y'a faga, ko a saraka bɔkun tɛ.
Duguba.
Samiyɛdonda la, du ni dugu bɛɛ bɛ saraka bɔ duguba ye.
Du bɛɛ n'a tɔgɔla jiriba de bɛ yen min bɛ sɔn.
Musow de fɔlɔ bɛ duguba sɔn.
U bɛ dɔlɔ don, ka sɛ ni woro san, ka dɛgɛ susu.
U bɛ ɲɔgɔn lajɛ ntɛnɛndonya walima alamisadonya dɔ fɛ ka duguba sɔn.
U b'a kɛ jiriba dɔ jukɔrɔ.
N'u sera jiri kɔrɔ, u bɛ dɔnkili da, ka jiri lamini siɲɛ saba.
Muso tɛ fini fin don ka taa yen.
U b'a fɔ numunkɛ dɔ ye o ka u ka saraka bɔ u ye.
U bɛ fɔlɔ ka woro ni sɛ ni dɛgɛ saraka ani musokuntigi ka dɔlɔ.
Musow bɛ nin saraka bɔ, yaasa jiri ka samiyɛ diya u la, u ka sɛnɛkɛfɛnw ka ɲa, ka den caman sɔrɔ.
Muso dɔ bɛ sɔnnifɛnw ta k'u sigi jiri kɛrɛfɛ.
U bɛ woro fili siɲɛ saba, ni woro bɛɛ y'i jan walima bɛɛ k'i biri, a bɛ fɔ ko sɔnni diyara.
Nka ni dɔ y'i jan, dɔ k'i biri, a bɛ fɔ ko sɔnni ma diya.
Muso bɛɛ ka woro bɛ fili o cogo la.
N'u tilara, u bɛ taa so, ka jirikɔrɔla to cɛw ye, olu bɛ na dɔlɔ min ka woro ɲimi.
Musow ni npogotigininw ni denmisɛnw ma kan ka sɔnnifɛn ninnu dun.
Dɔgɔkun min bɛ tugun musow ka sɔnni la, cɛw fana b'u ta kɛ.
Bɛɛ ni dɔlɔ ni sɛ, ni woro bɛ taga jiri kɔrɔ.
Bɛɛ ka sɛ bɛ faga, ka dɔlɔ bɔn jiriju ma.
Worofɛrɛn bɛ tila k a fili.
N'a filila ni a binna u kɔ kan, walima ka dabiri, a bɛ fɔ ko sɔnni diyara.
N'o ma kɛ, a bɛ fɔ ko saraka ma minɛ.
Cɛw fana bɛ jirisɔn kɛ yaasa u ka samiyɛ ka diya, ka ɲɔ caman sɔrɔ, ka den caman sɔrɔ, ani tiga.
Dɔw b'a fɔ jiri ye ko ni samiyɛ diyara u la, k'u bɛ sɛ ni dɔlɔ kɛ ka jiri sɔn kɛrɛnkɛrɛnnenya la.
Muso dɔw fana bɛ gabakurun ton jiriju fɛ, ko ni jiri ye den di u ma, k'u b'o den tɔgɔda jiri la.
N'o den sɔrɔla, ni cɛ don a bɛ tɔgɔda ko Fajala, ni muso don, a bɛ tɔgɔda ko Nbajala.
Ni saraka bɔra kulu ye, den tɔgɔ bɛ da ko Fakuru ni cɛ don, ni muso don, a bɛ fɔ Nbakuru.
O muso fana bɛ sɛwa ko kulu walima jiri sabu la a ye den sɔrɔ.
A bɛ dɔlɔ don, ka sɛ fila minɛ ani woro jɛ fila ani dɛgɛ ka taa jiri fo walima ka taa kulu fo den sɔrɔli ko la.
Dugu dɔw la, dunan tɛ sigi a jiri walima a kulu kɛrɛfɛ.
Maninkayasa walima Maribayasa.
Musow ka laada dɔ de don.
Mɔgɔ caman b'a fɔ ko maribayasa ka fisa ni filɛli ye.
A bɛ fɔla ko Mariba min ye a laada sigi, k'o Mariba tun ye filɛlikɛlaba de ye.
Ko don dɔ, a ye kulusi kolon don, ani duloki kolon ni samara kolon, ka dɔn kɛ, kala b'a bolo, a bɛ k'a fɔ:
Mɔgɔ o mɔgɔ mana kɛ ne fɛ, mɔgɔ o mɔgɔ mana fɛn o fɛn ɲinin ne tɔgɔya la, o ka o sɔrɔ.
Nka u ka kan kak'u dɔn i na a fɔ ne bɛ k a kɛ cogo min na sisan.
Ni mɔgɔ minnu b'a fɛ k'a don, u bɛ gabakurun ton jiriba dɔ kɔrɔ.
U bɛ kala ta, ka woro ta, ka sɛ minɛ, ka dɛgɛ ni dɔlɔ ta.
U b'o bɛɛ kɛ saraka ye.
O ye maribayasa laada sigilen o dugu la.
Maribayasa sɔnni bɛ kɛ sirafilabɛn de kan walima jiriju kɔrɔ.
Musow bɛ lahidu ta ko ni samiyɛ diyara, k'u bɛ maribayasa sɔn, u b'a fɔ:
Ni n ye ɲɔ sɔrɔ, ka fini sɔrɔ, ka malo sɔrɔ ani tiga, n bɛ malo ni sɛ ni woro di maribayasa ma.
Musow b'a kɛ fana u cɛ tɔgɔ rɔ.
U b'a fɔ:
Ni n cɛ ye ɲɔba sɔrɔ, n bɛ dɔlɔ di maribayasa ma.
U cɛ fana bɛ dɔlɔ labɛn maribayasa ye, ko ni maribayasa tun tɛ, ale tun tɛna ɲɔ sɔrɔ.
Ni samiyɛ banna, maninkaw bɛ segin u ka kɔrɔlen kan.
U bɛ dɔn daminɛ maribayasa ye.
U bɛ dɔn kɛ ka maribayasa fo.
Musow bɛ sɔnni kɛ san o san maribayasa la. U bɛ dɔlɔ dilan ka dɛgɛ susu, ka sɛ ni woro ni maribayasa la.
Cɛw de bɛ saraka lase maribayasa ma, sarakabɔdon, bɛɛ bi lajɛ jiriba kɔrɔ ka dumuni kɛ, ka dɔlɔ min.
Ni dumuni ni dulɔmin banna, musokɔrɔba dɔ bɛ labɛn, ka finikolon don a kana.
Mɔgɔw bɛ filenkolon ni jenbe fɔ a ma, ka dɔnkili da, ka dɔn kɛ dugu ɲɛfɛ.
Musow dɔrɔn de b'o kɛ. Cɛw sen t'o la.
Maribayasadɔn ye seliba ye maninkaw bolo.
Ɲaransasa.
Musokɔrɔba dɔ de ye o laada sigi.
A tun bɛ lɔkɔ dɔrɔn de ɲinin.
A ko muso bɛɛ ma: Ni n sara, ni muso min b' a k o dɔ ka kɛ a ye, ni o muso y e kali n tɔgɔ rɔ, ni a ko kɛra, o muso bɛ lɔgɔsiri kelen ɲinin k'a da sirakun na n tɔgɔ rɔ.
Maninkaw bɛɛ hakili la k'o ye laada ɲuman ye, sabu a bɛ se ka to muso bɛ den sɔrɔ ani fɛn wɛrɛw.
Jinɛw.
Mɔgɔ dɔw b'a fɔla ko jamana jinɛntan tɛ yiriwa.
U b'a fɔ ko bɛɛ ni a ta jinɛ don, ko ni a ye i ban i la don min, ko i bɛ sa o don.
Mɛlɛkɛw.
Farafinw b'a fɔ ko ni mɔgɔ min tɛ saraka bɔ a mɛlɛkɛ ye, k'o tɛ den sɔrɔ, a tɛ nafolo sɔrɔ, sɛnɛ tɛ diya a la, a tɛ ɲɔ sɔrɔ.
Farafin si tɛ ɲinɛ ka saraka bɔ a mɛlɛkɛ ye.
Ni se bɛ min mɛlɛkɛ ye, o tigi bɛ kɛ filɛlikɛla ye.
Fɛn o fɛn bɛna o sɔrɔ, a b'o dɔn sanni a ka se.
Ni ko jugu de bɛna a sɔrɔ, a bɛna se o kunbɛncogo la.
A kɔlɔsimɛlɛkɛ b'a fɔ a ye sibo rɔ su fɛ.
A bɛ a fɔ a ye a ka kan ka saraka min bɔ, yaasa gɛrɛgɛrɛ kana a sɔrɔ walima a ka hɛrɛ sɔrɔ.
Farafin bɛɛ miiri la ko mɔgɔ bɛɛ kantamɛlɛkɛ bɛ yen, min bɛ fɛnw fɔ i ye sibo rɔ.
U b'a fɔ ko dɔw mɛlɛkɛ bɛ kulu la, dɔw ta bɛ ji la.
Ginbayakaw mɛlɛkɛ.
Kɔrɔkɛ ye saraka bɔ don min a mɛlɛkɛ ye, dɔgɔnin taara o don donsoyayɔrɔ.
Dumuni tun mɔna, o y'a sɔrɔ dumuni tɛ so.
Kɔrɔ ko a muso ma dumuni dɔ bila n dɔgɔnin ɲɛ.
Muso ye dumuni dɔ bɔ, kɔrɔkɛ ye sogo dɔ da a kan.
Dɔgɔnin mɛnna a ma don so. Kɔrɔkɛ muso a ka dumuni ta, ka a dun.
Dɔgɔkɛ nana.
A y'i sigi ka mɛn, dumuni ma di a ma.
A taara a kɔrɔkɛ ɲininka:
dumuni ma bila ne ɲɛ bi wa?
a kɔrɔkɛ ko:
dumuni bilara i ɲɛ!
n muso m'a d i ma wa?
ayi a m a di n ma!
a ye muso ɲininka:
n dɔgɔkɛ ka dumuni bɛ min?
muso ko: - an ye a dun!
kɔrɔkɛ ko: - n dun tun y'a fɔ i ye ko i ka dumuni bila n dɔgɔkɛ ɲɛ.
Dɔgɔkɛ diminna ka taa i sigi a ka so kɔnɔ.
A kununa joona ka taa donsoyayɔrɔ.
A ye kunanjɛ dɔ sɔrɔ ton kan, a y'a faga ka t aa di a kɔrɔkɛ ma ko:
Ginbala!
Ginbala!
Aw mɛlɛkɛ kɛra sanbuge ye.
Ni Ginbaya mɔgɔ min b'a fɛ ka saraka bɔ a mɛlɛkɛ ye, a bɛ kunanjɛ ni sɛ jɛ, ni woro jɛ ɲinin, k o k'a ye.
Sɛ wɛrɛ tɛ k'a ye, a saraka bɛ bɔ bon de kɔnɔ.
A bɛ tobi yen, k'a dun yen.
Ni dumuni banna, sɛ ni kunanjɛ kolow bɛ bila daga kɔnɔ, k'a tugu ni bɔgɔ ye.
Mɔgɔ si t'a ye. Ni min y'a ye, o bɛ fiyen.
Ni nin boli bɛ mɔgɔ min bolo, i tɛ i pan daba kunna, n'i y'o kɛ, i bɛ fiyen.
A denw fana tɛ a sɔnnifɛn dun, fo ni den min ɲɛ b'a dimin, k a sabu kɛ sanbuge ye.
Ni o den kɛnɛyara, o fana bɛ sɔnni kɛ sanbuge ye san o san.
Ginbaya boli de sɔrɔcogo de filɛ nin.
A sɔrɔla muso jugu de nɔfɛ.
Tunkaraw mɛlɛkɛ.
N'i ye muso furu, i bɛ sula kɛ bololanɛgɛ k'a don i naman na.
N'i ye den sɔrɔ, i bɛ saraka bɔ i mɛlɛkɛ ye.
A bɛ kɛ ni dɛgɛ ni woro ni sɛ de ye.
A saraka bɛ bɔ i sibon da la.
Ni muso b'a fɛ k'a saraka bɔ, a bɛ sarakafɛn di a kalamɛ dɔ ma, o k'a kɛ.
Ni tunkaramuso ye saraka bɔ a mɛlɛkɛ ye, a denw t'a dun, n'u y'a dun, u bɛɛ bɛ kɛ fugari ye.
Denmusow dɔrɔn de b'a dun.
Nka ni fa de ye saraka bɔ, denmusow tɛ a dun, denkɛw dɔrɔn de b'a dun; hali muso yɛrɛ t'a dun.
Tunkaraw mɛlɛkɛ tɔgɔ ye de ko Kankarimansa, jinɛtɔgɔ don.
Mansarenw mɛlɛkɛ.
Ni mansarenkɛ sera sarakabɔ ma a mɛlɛkɛ ye, a bɛ sɛ mara.
Ni saraka bɔwagati sera, a b'a k'a ye.
Denkɛw dɔrɔn de b'a dun.
Ni mansarenmuso ye saraka bɔ mɛlɛkɛ ye, denmuso de dɔrɔn bɛ a dun.
A cɛ ni a denw t'a dun.
Ale fana tɛ se ka a cɛ ka sarakabɔfɛn dun.
A bɛ kɛ o cogo la tuma bɛɛ.
A ni Tunkara ta bɛɛ kelen. Tɔgɔ de bɛ o bɔ ɲɔgɔn ma.
Mansarenw mɛlɛkɛ tɔgɔ ye ko Jinɛmansa.
FURAW.
Tafo.
O bɛ kɛ ka mugu furakɛ.
A bɛ fɔ:
I bɛ kurukuru kɛ gari la ka a siri a tigi bolo la walima a sen na, ka a digidigi.
A bɛ kɛnɛya.
N'i bɛ a fɛ ka sakinda furakɛ, i b'a fɔ:
A bɛ kɛ tafo ye k a siri sen na min kinna.
Tulu.
Nin ye fura ye min b'i kisi mɔgɔ jugu ma:
A bɛ fɔ tulu ma, k'a i ɲɛda mu ni a ye.
Mɔgɔ jugu si tɛ se i la bilen.
Nin ye fura ye min bɛ sitanɛ gɛn. A bɛ feere dɔrɔmɛ fila ni tanga:
A bɛ fɔ tafo ma, k'a bila nɛgɛ kɔnɔ ani tulu.
I bɛ to ka i mu a tulu la.
Sitanɛ tɛ gɛrɛ i la bilen.
N i b'a fɛ muso ka kɛ i fɛ, i b'a fɔ:
N'i b'a fɛ ka kodiya muso ye, i bɛ nin fɔ tulu ma, ka to k'a mu i ɲɛda la. I bɛ i jija o muso fana ka dɔ mu a ma.
O muso tɛ tila i la bilen.
N'i y'a kɛ i terikɛ sungurun la, a bɛ ban a la.
A laada ye dɔrɔmɛ fila ni tanka de ye.
Bɛlɛ.
Nin fura bɛ bɔ, n'i bɛ kiiri la, a bɛ fɔ:
A bɛ fɔ bɛlɛ saba de ma.
I bɛ kelen siri i ka duloki ɲɛ, ka kelen siri kɔ, ka kelen siri duloki bolo la.
Kiiritigɛla bɛ jo di i ma.
Mugu.
Nin ye kɔnɔdimin fura de ye.
Ni kaliya kɔnɔdimin bɛ i la, i bɛ a fɔ.
A bɛ dilan ni wagadili de ye, ka bɛlɛkisɛden saba bila a la, k'a balabala.
Ɲɛdimikilisi.
Nin ye ɲɛdiminfura de ye.
A laada ye dɔrɔmɛ de ye, i b'a fɔ:
I bɛ sɛnɛbulu ni batibulu tɔɲɔnkɔ, k'a fɔ o ma.
O ni sɛnɛfere ji bɛ ɲagami, k a mawuli, ka i ko ni a ye.
N'i b'a fɛ ka di sɔrɔ, i b'a fɔ:
I b'o fɔ sɛnɛbulu ma, k a tɔɲɔnkɔ, k'i ɲɛ ko n'a ji ye, i tɛ fɔ di la.
Ni muso sinji ye bana don, i b'a fɔ:
Genuju fitini bulu de bɛ kɛ daga kɔnɔ, k'i kun nako ni a ye, i bɛ kɛnɛya.
N'i b'a fɛ ka kɛ filɛlikɛla ye, a bɛ fɔ:
Genubulu ni santanbulu de bɛ balabala ka i ko ni a ye.
N'i b'a fɛ i ka kisi subaga ni kɔrɔti ma, i b'a fɔ:
I bɛ fini bɛɛ bɔ i la, ka daramaju lamini siɲɛ saba. Mɔɲɔn bɛ i bolo, i bɛ a bulu tigɛ ni muru daɲɛ kelen ye.
I b'a balabala, k'i ko n'a ye.
Mɔgɔ si ma kan ka i jima ye.
Ni min ye i ɲiginnen ye, o bɛ sa.
Fura in bɛ i kisi mɔgɔ juguw ma, k'i lakɛnɛya, ka i kisi subaga ma, i b'a fɔ:
I bɛ don kungo kɔnɔ ni lanpan ye, i bɛ fini bɛɛ bɔ i la, i bɛ lanpan mɛnɛ, ka jiri lamini siɲɛ saba, i bɛ tila ka taa don a jiri la, ni a jeni daminɛna, i bɛ a bugɔ ni busan ye.
I bɛ a bulu dɔw ta ka olu fili i kɔfɛ.
I bɛ tila ka i munun, minnu jeninen, k'olu ta, i bɛ dɔ kari k'a fara a kan.
I bɛ a kɛ siri saba ye, ka o balabala daga fitinin dɔ kɔnɔ, i bɛ bɛlɛkisɛ saba fara a kan ani ji lanɛnɛbali.
I bɛ kabakurun fila kɛ sinkurun ye, ka koko kɛ a sabanan ye.
I b'a datugu.
Mɔgɔ si kana a dayɛlɛ k'a filɛ, su dugutila i bɛ i sigi kolonkalan kan k'i ko sirakunbɛn na.
Mɔgɔ ma kan k'i ɲiginnen ye. Ni mɔgɔ min ye i ɲiginnen ye, o bɛ sa o kalo yɛrɛ la.
Subaga si tɛ se i la bilen.
Ni min ko k a b'i kɛlɛ, i bɛ gumɛ bɔ a nun na, k'a nun ci.
Dɔrɔmɛ tan de ye a laada ye, n'i bɛ a dilancogo fɔ mɔgɔ min ye.
Nka n'i bɛ a dilan mɔgɔ min ye, o bɛ dɔrɔmɛ duuru de sara.
Nin fana ye subagafura dɔ ye:
I bɛ duloki ni kulusi bɔ i la, ka sunsunju sen, i b'a dili jenin.
A dili jenintɔ, mɔgɔ bɛ diɲɛ gɛlɛya fɛn o fɛn sɔrɔ, i bɛ o bɛɛ fɔ a ma.
I bɛ kɔnɔnkisɛ kelen bila a dili dingɛ kɔnɔ, n'o kɛra, i b'ɛ a dili fara bɔ, i b'o fara susu kolon kɔnɔ, k'a laja, ka misɛli kelen ni muru daduman kelen bila a mugu cɛma.
N'a jara, i b'a mugu bɔ, ka mugu kɛ gɛrɛ dɔ kɔnɔ, ka kilisi fɔ a ma.
Mɔgɔ tɛ se ka juguya k'i la bilen.
N'i b a fɛ jinɛ kana fɛn k'i la bilen, i b'a fɔ:
Jiri min bɛ bɔ samabalijamakatan sanfɛ, a bɛ dilan ni o de ye.
N'i bɛ a bulu kari, a furabulu ma kan bin dugu ma.
A bɛ susu k'a laja tile la.
I bɛ misɛli ni muru daduman bila a kan.
I bɛ to k'a mugu kɛ i koliji la, k'i ko n'a ye.
Jinɛ bɛɛ bɛ siran i ɲɛ, ni mɔgɔ fana k'o ko a bɛ ko jugu k'i la, i b'o tigi bana.
A tigi bɛ sa ni a ma fɛn fɔ mɔgɔ ye a ko la.
Ni mɔgɔ b'a fɛ k'a dilancogo dɔn, a bɛ duuru di i ma.
N'i ye a mugu dɔ di min ma, o bɛ woro jɛ kelen di i ma.
N'i b'a fɛ ka den sɔrɔ, i b'a fɔ:
I bɛ sititoro kɔrɔnfɛwonbo ni a tilebinfɛwonbo bɔ.
Nka, i bɛ jiri lamini fɔlɔ siɲɛ saba i lankolon.
I bɛ o wonbo ni kɔkɔ gɛlɛn jɛ k'a susu, ani bakɔrɔnin kɔkili ani dunun ta, k'a mugu bɔ.
N'i bɛ a laja, i bɛ misɛli ani muru da a kan.
N'i b'a dun, i b'a mugu kɛ dɔlɔ rɔ walima na la.
Hali ni muso kɛmɛ de b'i bolo, u bɛɛ bɛ den sɔrɔ.
Hali muso min tɛ den sɔrɔ, n'o ye nin fura dun, a bɛ den sɔrɔ.
N'i ye a fura dilancogo ɲɛfɔ min ye, o ka kan ka jɔnsɔngɔ de di i ma, sabu a fura sɔrɔli bɔra musokɔnɔma falenni de la.
N'i ye a fura dilan mɔgɔ min ye, o tigi bɛ misi de di i ma walima dɔrɔmɛ tan ni duuru.
Ni ɲɛgɛnɛkɛbana bɛ mɔgɔ min na, i b'a fɔ:
I bɛ kaba bilen ni tominfara ni foronto susu kolon kɔnɔ.
N'i banabagatɔ y'a dun, a tɛ ɲɛgɛnɛ bɛrɛ kɛ tugun.
A bɛ dilan dɔrɔmɛ de la.
Forokantakilisi.
N'i b'a fɛ ka waraw gɛn k'u bɔ i ka kabaforo la walima i ka tigaforo la, i b'a fɔ:
Waraw ye kaba min ɲimin, o tɔ i b'olu ɲinin k'u siri ɲɔgɔn na, ka gabakurun da a kan.
Waraw tɛ na o foro la bilen. Nka i kan a fɔ i ka foro la: wara!
Yɛrɛkantakilisi kɛlɛ wagati.
Fura dɔ bɛ yen, u bɛ mɔgɔ kisila marifakisɛ ma.
N y'a caman ye mɔgɔw bolo.
A finilama bɛ yen, dɔw mugulama bɛ yen, k'a kɛ sagajigigere kɔnɔ.
U b'a fɔ o finiw ma ko Laminsɛbɛnw.
Gariw kurukurulen bɛ k'olu siri ɲɔgɔn na, ka gere bilenw fana dulon a la.
A tigi dɔrɔn de bɛ se k'a don. Mɔgɔ wɛrɛ tɛ a don. A denw fana bɛ se k'a don.
Mɔgɔ caman b'a sɔrɔ cɛn na ni a tigi sara, a denw de b'a ta.
Nin fana ye fura dɔ ye min bɛ mɔgɔ kisi marifakisɛ ma kɛlɛ wagati.
N'i ye a don, marifakisɛ t'i don.
I bɛ tafo kuru, k'a siri; ka fugula la, i b'a fɔ:
Sonyalikilisi.
Nin ye boli dɔ ye mɔgɔw bolo, a tɔgɔ ye ko « Misagana ».
Kabakofɛn don, a bɛ mɔgɔ dɛmɛ ka sonyali kɛ.
Ni mɔgɔ min y'a don, dogoli tɛ i ma.
N'i b'a fɛ ka fɛn min sonya, i b'a yɔrɔ ɲininka a tigi la.
I b'a fɔ:
«i ye nin fɛn in bila min?
a bɛ so juman kɔnɔ?
a konɲin bɛ min?" .
Fɛntigi fana bɛ a ka fɛn yɔrɔ jira i la.
A bɛ konɲin ta, ka don so kɔnɔ, k'a sonya, ka tag a dogo, a bɛ tila ka segin, ka tobili kɛ mɔgɔ min ka fɛn sonyara o ka so kɔnɔ.
A bɛ dumuni dɔ di sotigi ma, ka sɔrɔ ka taga.
Delilikilisi.
Nin fura bɛ jeliw de bolo, a b'u dɛmɛ ka fɛn sɔrɔ mɔgɔw la, i b'a fɔ:
cɛ mana sa, ne bɛ o tɔrɔ ge
muso mana sa, ne bɛ o tɔrɔ ge
I b'a fɔ mɔgɔ jugu de tɔgɔ la, ka sɔrɔ ka taa a ka so:
i bɛ torobulu tigɛ ni muru daɲɛ kelen ye, ka kilisi fɔ a ma, ka a dɔn i da.
N'a y'i ye, a bɛ sɛwa.
A fura bɛ dilan dɔrɔmɛ duuru.
Sijanyafura.
Yasa i kana siran badani ani i ka sijan sɔrɔ, i datɔ b'a fɔ:
Yasa i ka sijan sɔrɔ, i b'a fɔ ko:
I b'a fɔ i koliji ma, i bɛ tila ka ji k'i kan siɲɛ saba sanni i k'i ko.
N'i y'i ko, i tɛ kuma mɔgɔ fɛ.
Ni i kumana mɔgɔ fɛ, a si bɛ caya i ta ye.
N'i b'a fɛ ka disidimin furakɛ, i b'a fɔ:
N'i b a fɛ ka ɲɛdimin furakɛ, i b'a fɔ:
i b'o fɔ ji ma sɔgɔma k'i ɲɛ ko a la.
N'i kɔnɔ finfinna, i b'a fɔ:
Nafolosɔrɔkilisi.
N'i b'a fɛ ka nafolo sɔrɔ, i b'a fɔ:
I b'a fɔ i tɛgɛ kɔnɔ, k'i ɲɛda salon n'a ye.
Fɛn o fɛn ka di i ye, i b'o sɔrɔ.
Dɔ wɛrɛ fana filɛ nin ye, i b'a fɔ:
N'i y'a fɔ yɔrɔ o yɔrɔ, i bɛ baara sɔrɔ.
I bɛ diya kubedalamɔgɔw ye ani diɲɛ bɛɛ ye.
I tɛ don kaso la ban.
A fura dilansɔngɔ ye dɔrɔmɛ duuru.
Teriyakilisi.
N'i b'a fɛ ka teri sɔrɔ, i b'a fɔ:
Mɔgɔ min ka jugu i ma kojugu, i bɛ a fɔ o de tɔgɔ la.
N'a ye i ye dɔrɔn, a bɛ ɲinɛ kɔrɔlen kɔ, a fɔlɔ de fana b'i fo.
N'i b'a fɛ k'a fɔ muso ma, i b'a fɔ woro jɛ kelen ma, k'a di a ma, a tɛ ɲɛ i kɔ bilen.
Hali n'a furulen don, a b'i ban a cɛ la ka tugun i nɔfɛ.
N'i b'a fɛ ka kodiya pogotigi ye, i b'a fɔ:
A bɛ dilan dɔrɔmɛ bi saba ani duuru ani tanga bi duuru de la.
N'i b'a fɛ i ka tunun mɔgɔw ma, i b'a fɔ:
N'i ɲininen don, i b'a fɔ i tɛgɛ kɔnɔ, k'a mu i ɲɛda la.
I bɛ tila k'i fili bintu kɔnɔ; i bɛ ɲinin, i tɛ ye.
Subagakilisi.
N'i b'a fɛ k'i kisi subaga ma, i b'a fɔ:
I b'a fɔ i tɛgɛ kɔnɔ k'a mu i ɲɛda la tilebɔtuma.
K'i kisi sokɔnɔkojuguw ma, i b'a fɔ:
N'i y'a fɔ su fɛ ka i ni mɔgɔ to so kɔnɔ, n'a bɔra ko a bɛ taa ɲɛgɛnɛ kɛ, a tɛ se ka don so kɔnɔ bilen, hali a tɛ na se ka da ye.
A bɛ dilan bi saba ni duuru ani tanga bi duuru.
KABAKOWALEW.
Ni i ye i bolokɔnɔnin jɔ mɔgɔ la, ni a bɛ se ka o kɛ fɛn ye, muna i tɛ a bɛɛ jɔ i yɛrɛ la.
N'i bɛ so jɔ, n'i ye a dingɛ sen, i bɛ fini ni kɔɔrikolo kɛ a kɔnɔ ka so jɔ a kan, sotigi bɛ sijan sɔrɔ, ka kɛ nafolotigiba ye.
Ni muso ye sinkuru sigi, a ka kan ka dakisɛ ni fini, ni ɲɔ ni kɔɔrikolo kɛ a jukɔrɔ, a bɛ tila ka sinkuru lamini siɲɛ saba.
O b'a to o muso bɛ sijan sɔrɔ, fosi juguman tɛ a sɔrɔ diɲɛ kɔnɔ.
N'i b'a fɛ ka bala gɛn k'a bɔ i ka foro la, i bɛ dɔyɔn siri dɔgɔ dɔ la k'a turu i ka foro kɛrɛfɛ.
Balaw tɛ don i ka foro kɔnɔ bilen.
Nka i tɛ ɲɛgɛnɛ kɛ i ka foro la.
Ni i ye jirikugurun tigɛ a kɔnɔ, a fura bɛ lakari, balaw bɛ don.
N'i b'a fɛ wulu min ye i kin, waraba k'a minɛ, i bɛ taa i sigi sɔgɔma joona ton dɔ kan ka wulu wele siɲɛ saba.
N'i y'o kɛ, wulu tɛ tile saba kɛ ni waraba m'a minɛ;
Ni wulu ye i kin, i bɛ sɛbo kɛ a la, k'a jolida gosi ni sanbara kɔrɔ ye siɲɛ saba.
O wulu tɛ tile saba kɛ ni waraba ma a minɛ.
N'i ye i ka filen ko ni muso kɔnɔdimintɔ ka fu ye, i bɛ muso ka bana sɔrɔ.
Yasa i ka kɛnɛya, i bɛ taa jubatɔ dɔ fo.
O muso fana bɛ a bana sɔrɔ, e bɛ kɛnɛya.
KO MINNU MA DAGA.
Tanaw.
Ni mɔgɔ min ye a tana tiɲɛ, o tɛ se ka i kali a tana la bilen.
I kalikan tɛ minɛ.
Ni numu ye tutu faga, a mana nɛgɛ fɛn o fɛn dilan, a si tɛ mɛ.
A bɛ dɔn o de la ko o numu ye a tana tiɲɛ.
Numu bɛɛ dalen bɛ o la.
N'i ni mɔgɔ min ye filanma ye, i ma kan ka i sigi o sobonda la.
N'i taara, i bɛ sa.
N'i a ma kɛnɛ, i ma kan ka taa bɔ a ye, n'i y'o kɛ, a ka bana bɛ yɛlɛma i fɛ, i bɛ sa, ale bɛ kɛnɛya.
I ma kan ka i filanma subonda dumuni dun.
Kita, musow bɛnn a la k'u kana kɔɔri kolo bɔ arabadonyaw fɛ, ko ni muso min y'a kɛ, k'o ka sa, n'a ma sa, a bɛ bana kosɛbɛ.
A tɛ kɛnɛya fo ni musow bɛɛ ye kɔɔri kolo bolen bila sirakunbɛn na.
O de kosɔn musow tɛ sɔn ka kɔɔri kolo bɔ arabadon.
O ye musow ka don jugu ye.
Musow ma kan ka kɔɔri kolo bɔ alamisadonyaw fɛ, sabu o don ye jinɛw ka yaaladon ye diɲɛ ɲɛfɛ.
Ni muso min ye kɔɔri kolo bɔ o don, jinɛw bɛ fa don o la.
Muso bɛɛ dalen b'o la Kita yan.
Tɛnɛn fana ye don jugu dɔ ye.
N'i ye kɔɔri kolo bɔ tɛnɛndonya fɛ, i ka gɛnda bɛ kuma i fɛ, walima i ka fini bɛ jeni.
Farafin bɛɛ dalen bɛ o la.
O don saba de masirannen don.
Diɲɛ nafolo bɛɛ jigina ka bɔ sanfɛ ntɛnɛndonya de.
Ntɛnɛn ye don jugu de ye. Kɔɔri ma kan ka kolobɔ o don.
Nka ni muso min kɔrɔtɔlen don, o bɛ kɔɔri dɔ jeni saraka ye, kaa sɔrɔ ka kɔɔri kolobɔ.
Muso min fana den caman sara, o ma kan ka kɔɔri kolobɔ juma fɛ.
N'a y'a kɛ, gɛnda bɛ a denw su sɔkɔ Ala fɛ yen.
U tɛ hɛɛrɛ sɔrɔ Ala bara.
Ni min fana balimakɛ sara, o ma kan ka kɔɔri kolobɔ juma fɛ.
N'a y'a kɛ, kɔɔri bɛ a balimakɛ fiyenya Ala fɛ yen, a tɛ ko ye bilen.
Muso ma kan ka don du kɔnɔ boli bɛ yɔrɔ min n'a den ma tɔgɔda fɔlɔ.
N'o kɛra, den tɛ sijan sɔrɔ, nka ni a tɔgɔdalen don, basi t'a la.
Jɔn ma kan ka saga ku dun, hɔrɔn de b'a dun, jɔn bɛ ba de ku dun, o de y'u ta ye.
Hɔrɔn tɛ saga ku di jɔn ma.
O ye Kita laada ye.
ƝAMAW.
Farafin bɛɛ hakili la ko ɲama funtenima de bɛ wuli ka mɔgɔ faga.
Suw ɲama.
Ni mɔgɔ sara, n'a su ma ko k'a ɲama gɛn, a ɲama bɛ bɛɛ minɛ, mɔgɔ o mɔgɔ sɔrɔla a suko la: minnu ye su ko, minnu ye dingɛ sen, minnu y'a kasange ani minnu y'u mako don a la sanni a ka sa.
Ni muso ma sɔn ka taa don firiya la n'a cɛ sara, o muso fari bɛ funun ɲama fɛ.
Ni a lakari kɛra a la, a bɛ kɛnɛya.
N'i ye sonsani faga, i b'a si jeni sanni i ka se n'a ye so, n'i m'o kɛ, a ɲama bɛ denmisɛnniw minɛ.
I bɛ a lakari kɛ denw na yaasa u ka kɛnɛya.
N'i m'o kɛ, u bɛ sa.
Yan jamana bɛɛ dalen b'o la.
Mɔgɔ o mɔgɔ mana sonsansu tɔmɔn, o bɛ bɔnɛ a ka denbaya la.
Jinɛw ni gɔtɛw ɲama.
Farafin b'a fɔ ko ni i ye i tɔgɔma jinɛ nɔ la, k'i bɛ bana, ko n'i ma mɔgɔ sɔrɔ min b'a fura dɔn, k'i bɛ sa.
Jinɛw ɲama ka farin.
A bɛ daminɛ i sen ma, k'a laban i kunkolo ma.
Gɔtɛninw fana ɲama ka jugu kosɛbɛ.
N'i ye gɔtɛ ye, i bɛ bana; n i ɲɛbɔra a bolofɛn fɛ, i bɛ sa.
Farafin bɛ siran gɔtɛ ɲama ɲɛ kojugu.
Bana ɲamamaw.
Ni sen dugudabɛn taara bɔ banabagatɔ la, o banabagatɔ bɛ sa.
Jamana in bɛɛ dalen b'o la.
Muso finnenba ɲama bɛ mɔgɔ faga, n'a ma furakɛ joona;
Muso jɛmanba ɲama bɛ mɔgɔ bana, ni a muso kɔnɔma don.
Kɛnɛsi tɛ muso min na, o cɛ bɛna ko jugu sɔrɔ, o muso suguya tɔgɔ ko « gede ».
Ni i dara muso kɛnɛ sitan, i bɛ jiri kelen turu, n'a kɔrɔbayara, i b'a bulu bɔ, i b'o bulu tigɛ, k'a balabala, ka i ko a la; n'i y'o kɛ, i bɛ kɛnɛya.
A bɛ fɔla fana ko cɛ bɔnbɔn sitan nɔrɔ ka jugu.
N'a sara, o san, san tɛ na.
Bɔnbɔn sitan bɛ sa joona.
O sabu la, yan furusa cayalen.
Fɔlɔfɔlɔ ni bɔnbɔn sitan sara, a bɛ fɔ ko cɛnin sara, u b'a su don, k'a kunkolo to kɛnɛ ma.
Muso numankuruma fana nɔrɔ ka jugu.
A cɛ fɔlɔ bɛ sa.
Yan jamana bɛɛ dalen b'o la, mɔgɔ si tɛ muso numankurunma furu.
Muso min fana dontɔ so kɔnɔ, n'a bɛ a numankurunsen fɔlɔ bila so kɔnɔ, o cɛ bɛ sa. O ye muso nɔrɔ jugu de ye.
Ni mɔgɔ numankurunma taara bɔ banabagatɔ min ye, o banabagatɔ tɛ kɛnɛya, a bɛ sa.
Mɔgɔ si t'a fɛ numankurunma ka taa bɔ a ka banabagatɔ ye. Mɔgɔ nɔrɔ jugu de don.
Muso min bɛ ji yɛlɛma a bolokɔ kan, o cɛ tɛ sijan sɔrɔ.
Muso nɔrɔ jugu de don.
Muso min ɲɛ jukɔrɔla finnen don, o muso nɔrɔ jugu de ye, a cɛ fɔlɔ bɛ sa.
Wale ɲamama.
Muso min cɛ sara, fo ka a se cɛ saba ma, a bɛ fɔ o muso ma ko sinkurunsabamuso.
A cɛ naaninan bɛ sa.
Jamana in bɛɛ dalen b'o la.
Ni o muso suguya koladonna, a tɛ furu bilen.
Ni muso min tagatɔ dumuni di a cɛ ma foro la, n'o y'a ka dumuni bɔn sira la, o bɛ kɛ sababu ye ka gɛlɛya lase cɛ ma, sabu o kɔfɛ, dɔ bɛ sa a ka du kɔnɔ.
O tɛ kɔrɔbɔ.
Ni gesedala ye fini da ni dimɔgɔ ye, finitigi ma kan ka fini o don tuguni.
A ka kan ka a ni dɔ la.
Ni gesedala ka kɔnɔrɔdiya tɛ, ka fura bɔ i ye, a ɲama bɛ i minɛ.
Ni sonsan bolila ka du cɛci, dutigi walima a muso walima a den bɛ sa.
N'o kɛra, a ɲama bɛ ban.
Ni saga ni ba jɛra, o ye ko juguba ye, n'a tigi ma a faga o don yɛrɛ, a tigi bɛ sa.
Batigi fana bɛ sa, n'a ma a faga.
Bakɔrɔnin fana ni sagamuso mana jɛ, a ɲama bɛɛ ye kelen ye.
Ni dunun ni sɛmuso jɛra so sanfɛ, u tigiw ka kan k'u faga o don yɛrɛ, n'u m'o kɛ, u bɛ sa.
Foroɲama.
N'i ye foro kura bin, i ma kan k'i tɛgɛ ko n'i bɛ dumuni kɛ.
n'i y'o kɛ, banajuguba b'i minɛ, i kan n i kungolo de bɛ funun walima i kɔnɔ n'i senw.
N'i ma a lakari sɔrɔ, i bɛ sa.
Bɛɛ dalen b'o la nin jamana kɔnɔ.
Mɔgɔ si t'a kɔrɔbɔ.
N'i ye gungurun tigɛ mɔgɔ ɲɛ, k'a to sɛnɛ la, a ɲama bɛ se k'a faga.
A bɛ fɔ mɔgɔw ye, u k'a dɔn.
Ni ɲɔ kisɛra, i ma kan ka don ɲɔforo la.
N'i y'o kɛ, n'i ye nɔɔnsi ye ɲɔbolo la, i bɛ sa ɲama bolo.
A kɛra foro fɛn o fɛn ye, i ma kan ka don a tu rɔ ka sɔrɔ a kisɛlen don. N'i ye nɔnsin y'a la, i satɔ don.
Farafin bɛɛ dalen b'o la.
Bagan ɲama.
N'i ka sɛ bugunna, i bɛ dɔ faga a la, n'i m'o kɛ, sɛ ɲama b'i faga, walima ko jugu wɛrɛ b'i sɔrɔ.
DANNAYA WƐRƐW.
Jinɛ, wɔkulɔ ani fɛn wɛrɛw.
Fɔlɔ, jinɛw de tun ye hɔrɔn ye, wɔkulɔ tun ye jɔn ye.
Jinɛw ka mɔgɔya ka bon ni wɔkulɔw ta ye.
Bɛɛ bɛ se ka jinɛ ye, nka bɛɛ tɛ se ka wɔkulɔ ye.
Wɔkulɔw ka jugu.
N'i tɛ subaga ye, i tɛ se k'u ye.
O de la, a bɛ fɔla ko subaga tɛ sijan sɔrɔ.
N'i tɛ subaga ye, i tɛ kungokɔnɔfɛnw ye.
Subagaw dɔrɔn de bɛ se k'u ye.
An delila ka ɲininka ko dugukolokanfɛnw ni jilafɛnw, ko jumɛn ka ca.
An ko k'an t'a dɔn, sabu an t'a dɔn fɛn minnu bɛ ji la.
Nka dɔw ko jilafɛn de ka ca, k'u ka jugu fana.
Ne ma deli ka barofaro ye fɔlɔ.
U b'a fɔla k'a ka jugu, k'a ni mɔgɔ bɔlen bɛ ɲɔgɔn fɛ.
A fɔra ko sɔmɔnɔ bɛ to k'a minɛ, ka tila k'a bila ji la.
A bɛ fɔla ko ale de ye ji tigi ye, ko mɔgɔ si tɛ se k'a faga, nka, a bɛ mɔgɔ faga.
Bagan minnu bɛ mɔgɔ faga, olu ka kan ka faga.
Mɔgɔw b'a fɔ ko n'a fagara, ko ji bɛ tiɲɛni kɛ o san.
Ko n'a ye mɔgɔ minɛ, k'o bɛ kalo kelen de k'a bolo ji jukɔrɔ; o kɔfɛ, a b'a bila. Nka ko mɔgɔw yɛrɛ de t'a fɛ bilen ka bɔ.
U fana bɛ kɛ jilafɛn ye.
Mɔgɔw kantamɛlɛkɛ.
A bɛ fɔla ko ala bɛ diɲɛ kalifa mɛlɛkɛ dɔ la san o san.
Diɲɛ bɛ diya ni a mɛlɛkɛkantala ka ɲi.
Ni mɛlɛkɛkantala ka jugu, ko jugu dɔrɔn de bɛ kɛ diɲɛ kɔnɔ o san.
Dɔw fana b'a fɔla ko Ala bɛ diɲɛ kalifa a ka ciden salenw dɔ la san o san.
U ko diɲɛ kalifalen bɛ Isa de la ɲinɛn.
An ka mɔkɔw y'a fɔ an faw ye, an faw fana y'a fo anw ye, ko den dɔ bɛna wolo, o tɔgɔ bɛna da ko Madi.
A wolo san bi segin, a bɛ a bolo yanga ka tɔrɔnpɛti ta.
A bolo yanga san bi segin, a bɛ tɔrɔnpɛti ta.
Tɔrɔnpɛti ta san bi segin, a b'a jɔ a da la.
A jɔ-a-da-la san bi segin, a b'a fiyɛ.
A fiyɛ san bi segin, diɲɛ bɛ ban.
Nka sanni o ka kɛ, a bɛ tubabu gɛn.
An mɔkɛw tun b'o de fɔ u denw ye.
U tun b'a fɔ u ye ka u k u hakili to o la.
Filaniw.
Ni filaniw wolola, n'a kɛra cɛ ani muso ye, a bɛ fɔ ko subagabaw de dɔn, a bɛ fɔ ko cɛman bɛ fa lakana, musoman bɛ ba lakana.
Fa bɛ se ka sa ni a filani bɛɛ kɛra muso ye. Sabu, a tɛna lafarabaga sɔrɔ. Ba fana ta bɛ kɛ o cogo la, ni a fila kɛra cɛ ye, a bɛ fɔla ko musomannin ka jugu ni cɛmani ye.
Ni kelen sara, a bɛ fɔ ko dɔ in de y'a faga.
BAGAN DƆW.
Sow.
So suguya ka ca, dɔw filɛ nin ye: dafe jɛ, dafe danga, jube, solofin ani gɔlɔmu.
So min kɔfɛsen fila jɛlen, o tɔgɔ ko Dɔhonsari.
Ni mɔgɔ min taara ni o so ye kɛlɛyɔrɔ, o tigi bɛ segin so ka a sɔrɔ fosi m'a sɔrɔ.
Nka so min sen saba jɛlen do, o tɔgɔ ko Jɛsaba.
O ye mansaso de ye.
A so ka di mɔgɔ caman ye, sabu a cɛ ka ɲi.
So min sen naani jɛlen, n tɛ o nafa bɛɛ dɔn.
A bɛ fɔ ko jɛ duuru bɛ so min na, k'o so bɛ hɛrɛ lase mɔgɔ ma.
N tɛ solofin fana mankutu bɛɛ dɔn.
A bɛ fɔla ko jɛ bɛ so min fan bɛɛ la, k'o so ma ɲin, k'a bɛ gɛrɛgɛrɛ lase mɔgɔ ma.
Mɔgɔ si tɛ taa ni o so ye kɛlɛyɔrɔ, hali n'i ma sa, i bɛ jogin marifakisɛ fɛ.
Sojɛkanyɛlɛ tun ma di mɔgɔw ye, sabu a tɛ dogo.
Mɔgɔ min dalen b'a yɛrɛ la, o de bɛ taa n'a ye kɛlɛkɛyɔrɔ la.
Mɔgɔw b'a fɔ ko jube ɲɔgɔn tɛ.
A ka kɛnɛ, a bɛ si sɔrɔ.
A fɔra n ye ko o so ye subaga de ye, ko ni mɔgɔ min taara n'o ye kɛlɛyɔrɔ, n'i tɛ subaga ye, k'i bɛ sa.
A bɛ fɔla fana ko a so b'a sigi a ku kan ni su dugutila sera, ko ni a tigi yɛrɛ ye a ye ka a to o cogoya la, ko n'a tɛ subaga ye, k'a bɛ sɛgɛn.
Jubeso ye so garijigema de ye.
Dafe danga ye so barikama de ye.
A minɛ ka gɛlɛn kɛlɛyɔrɔ.
A garijigɛ ma di.
Baninkɔnɔ.
Kɔnɔw bɛɛ la, baninkɔnɔ ɲɔgɔn kɔnɔ ɲuman tɛ.
A tɛ basi kɛ mɔgɔ la.
Ale de ye kɔnɔw la hɔrɔn ye.
Kɔnɔ tɔw bɛɛ bɛ ko jugu kɛ.
A tɛ ɲɔ sogi, o de kosɔn farafinw tɛ a faga.
A bɛ banansunw la.
A tɛ ye fana samiyɛ fɛ.
Ba dɔ tun bɛ kumakan bolo, a jigira badenin dɔ la, cɛtɛmusotɛ tun don.
Mɔgɔw y'a fo a ye k a k'a faga, a y'i ban.
Bɛɛ bɛ siran k'o bagan suguya faga.
A bɛ mɔgɔw fana la. Dɔ tun bɛ yan, cɛtɛmusotɛ tun don.
Mɔgɔw tɛ o suguyaw faamu.
Mɔgɔw hakili la ko kabakokow de don, u tɛ a kɔrɔ dɔn.
Silatumu.
Mɔgɔw b'a fɔ ko diɲɛ hɛrɛ tagamasere de don, ni mɔgɔ ye silatumu ye ka sibulu dun.
Ala ka tagamasera de don.
A bɛ balo ni sibulu dɔrɔn de ye.
A tun famara ka bɔ Kita, nka ɲinɛn, a bɔra.
Ni kalo ye jakuma minɛ.
Farafinna, ni kalo ye jakuma minɛ, mɔgɔw bɛ si u ɲɛ na, ka jenbe ni dundun fɔ, ka dɔnkili da fo a k a bila.
A dɔnkili dɔ filɛ:
Hali ni den ye nkalon da a ba la, a bɛna kɛ o cogo.
Dɔw b'a fɔ ko ni kalo ye jakuma minɛ, k'o ma ɲi, k'a bɛ subaga dɔ saya fɔ, subaga min bɛ ka a si suman diɲɛ ta ma, walima ko a b'a jira ko moriba dɔ bɛ ka sa.
Mɔgɔw hakili la ko subagaw de b'u yɛlɛma ka kalo minɛ, yaasa k'u sawagati dɔn.
Mɔgɔw b'a fɔ k'o tigi tɛ mɛ tugun n'a ma sa.
N'u y'a mɛ dɔrɔn ko mɔgɔba dɔ sara, u b'a fɔ k'o de tun ye kalo minɛ.
Fɔlifɛnw.
Mɔgɔ dɔw b'a fɔ ko jenbe ɲɔgɔn fɔlifɛn jugu tɛ, ko sintanɛ ka fɔlifɛn de don.
O de kosɔn farafin caman ye jenbefɔ dabila.
An ka maninkakuntigiw b'a fɔ ko jɔn de ka kan ka jenbe fɔ.
Nka jenbe ni tɔrɔnpɛti ye fɔlifɛn dumanw de ye.
Mansafɔlifɛnw de don.
Zan Senu ka sɛbɛn sabanan
Folikan
1 Ne Mɔgɔkɔrɔba kan don ne ka mandi Gayusi ma, ne bɛ min kanu tiyɛn kɔnɔ.
2 Ne ka mandiba, ne bɛ Ala deli i ka ɲɛtaa ani i ka kɛnɛya sabatili la iko i dusu bɛ ka taa ɲɛ cogo min.
Gayusi tanunikan
3 Ne nisɔndiyara kosɛbɛ, katugu balima nalenw bɛ ka seereya kɛ tiyɛn ko la min bɛ dɔn i balocogo fɛ : e kɔni, i bɛ taama tiyɛn kɔnɔ.
4 Ne ka nisɔndiya tɛ tɛmɛn min kan, o ye ka a mɛn ko ne denw bɛ ka taama tiyɛn kɔnɔ.
5 Ne ka mandiba, i bɛ i magan ni dannaya ye i balimaw ko la, hali ni dunanw don.
6 Olu ye i ka kanuyawale seereya Jamasenu ɲɛ na.
I na koɲuman kɛ ni i ye u dɛmɛn u ka taama ko la cogo la min ka di Ala ye.
7 Bawo, Ala Den Tɔgɔ de kosɔn, u ye taamasira ta, ka a sɔrɔ u ma foyi minɛ siyaw fɛ.
8 Anw kɔni ka kan ka dɛmɛn don nin ɲɔgɔn mɔgɔw la, walasa ka a jira ko anw ye u baarakɛɲɔgɔnw ye tiyɛn kɔnɔ.
Diyotirefɛsi ka walew
9 Ne ye sɛbɛn fitinin dɔ ci Jamasenu ma.
Nka, ɲɛmɔgɔya negeba bɛ Diyotirefɛsi min na, o ma sɔn an ye.
10 O de kama, ne mana na, ne na a ka walejuguw jira.
Ale bɛ ka kumajuguw fɔ an ma.
A tɛ dan o ma, A bɛ ban ka balimaw ladon, wa mɔgɔ minnu bɛ a fɛ ka u ladon, a bɛ olu bali ni ka olu gɛn ka bɔ Jamasenu la.
11 Ne ka mandiba, i kana i sama juguman nɔ fɛ, nka i ka sama ɲuman nɔ fɛ.
Mɔgɔ min bɛ ɲuman kɛ, o tigi bɛ Ala taya la; min bɛ juguman kɛ, o tigi ɲɛ tɛ Ala la.
Seereyali bɛ kɛ Demetiriyusi ko la
12 Min ye Demetiriyusi ta fan ye, bɛɛ lajɛlen bɛ ka seereya kɛ a ko la. Hali tiyɛn yɛrɛ bɛ seereya kɛ a ko la.
An fana bɛ seereya kɛ a ko la, ani i bɛ a dɔn ko an ka seereya ye tiyɛn ye.
Sɛbɛn kundonkan
13 Fɛn caman bɛ ne kɔnɔ ka sɛbɛn ka ci i ma, nka ne tɛ a fɛ ka o kɛ ni dabaji ani sɛbɛnnikɛlan ye.
14 Bawo, ne jigi bɛ a kan ko sɔɔni ne na i ye, ani an na kuma da ni da.
15 Hɛra ka kɛ i ye!
I teriw bɛ i fo.
E fana ka an teriw fo, u bɛɛ kelen-kelen a tɔgɔ la.
Mali Samatasɛgɛw ka tasara kabakolama 
A y’a to n ka nin kunnafmonin in daminɛ ni nɔnsi ka hakilitigiya ladilikan ye.
Nɔnsi hakilitigi ye ladilikan di bɛɛ ma ko an kana boli gɛlɛya ɲɛ, ko an ka kɛlɛ kɛ fɔ an ni dan ni gɛlɛya dɔ kun bɛ an kan.
O de kama, ni sɛgɛ ye nɔnsi minɛ minɛ a kan ma, nɔnsi bɛ sɛgɛ senw siri ni u kujan ye.
Sɛgɛ bɛ waatijan kɛ ka pan, n’a sɛgɛn na, a bɛ nɔnsi bila ka bin, o b’a yɛrɛ ɲini.
Angolakaw ka bi filanan kɔfɛ, Maliɲɛ caman tun jigila tigɛra, I n’a fɔ an bɛ se k’a ye ja in kɔnɔ cogo min na nin telefilɛla ninnu fɛ, u masumalenni.
O la, an bɛ se k’a fɔ ko samatasɛgɛw ye nɔnsi ka ladilikan ta ba la, u ma boli Angolakaw ka gɛrɛntɛ ɲɛ.
U ye kɛlɛ kɛ, k’a kɛ, a laban na, miniti tan ni wɔɔrɔ kɔnɔ, u ye tasara kabakolama kɛ ni ni celuɲɛ 4 kɛli ye ka dan ɲɔgɔn kan.
Tasarakabakolama!
An ka taa, Mali samatasɛgɛw!
Maliden bɛɛ b’aw kɔ !
